وزير علوم در جمع استادان نمونه كشور گفت: از استادان نمونه كشور انتظار مي‌رود كه رويكرد دانايي محوري و گفتمان علمي را به عنوان يك بحث فرهنگي در دانشگاهها توسعه و رونق بخشند. به گزارش سرويس صنفي آموزشي خبرگزاري دانشجويان ايران (ايسنا)، دكتر محمد مهدي زاهدي در اولين مجمع عمومي استادان نمونه دانشگاه‌هاي سراسر كشور كه در دانشگاه تهران برگزار شد، افزود: توصيه ما در جهت تلاش براي دانايي محوري و توسعه گفتمان علمي به معني عدم تمايل به مباحث سياسي نيست؛ بلكه برعكس، دانشگاه بايد مهد چالشهاي گفتماني باشد ولي اين امر، بدان معني نيست كه دانشگاه، ابزار دست سياسيون قرار بگيرد. وي تأكيد كرد: دانشگاه نه تنها نبايد تحت تأثير القائات سياسي قرار بگيرد؛ بلكه بايد خط دهنده و برنامه‌ريز جريانات سياسي باشد و مهمترين عنصر پياده شدن اين آرمان، دانشجويان و اعضاي هيات علمي دانشگاهها و در رأس آنها استادان نمونه هستند. وزير علوم با ذكر اين نكته كه در جامعه اطلاعاتي نمي‌توان هيچ تفكري را با تهديد و ارعاب حاكم كرد، افزود: اگر چه دانشگاهها بايد پرچمدار كرسيهاي آزاد انديشي و حاكميت دانايي محوري باشند، بايد توجه داشته باشند كه ناخودآگاه تحت تأثير جوسازيها و القائات رسانه‌ها قرار نگيرند. دكتر زاهدي سپس به اقدامات انجام شده در جهت ارتقاي جايگاه استادان نمونه اشاره كرد و گفت: در بنياد نخبگان، استادان نمونه از مصاديق نخبگان شناخته شدند و اين امر به لحاظ معنوي، اهميت ويژهاي دارد. در شوراي عالي انقلاب فرهنگي نيز براي اعضاي هيأت علمي با مرتبه علمي استاد تمامي، بويژه استادان نمونه تسهيلات مناسبي در نظر گرفته شده كه اميدوارم بزودي تصويب شود. وي افزود: همچنين قرار است با تصويب در هيأت امناي دانشگاهها و افزايش سن بازنشستگي استادان نمونه از 65 به 70 سال، دانشگاهها بتوانند از توان و ظرفيت علمي استادان نمونه، حداكثر استفاده را بكنند. وزير علوم در ادامه سپس از استادان نمونه خواست، در تعريف و تعيين شاخصهاي لازم براي انتخاب استاد نمونه بازنگري كنند و توان استادان در ترويج فرهنگ علمي در دانشگاه را در كنار توان آموزشي و پژوهشي آنان، به عنوان يك شاخص در نظر بگيرند. دكتر زاهدي در پايان قول داد كه مشاوره‌ها و راهنماييها كه از اطاق فكر استادان نمونه بيرون بيايد، با وسواس و دقت، در تصميم گيريها لحاظ شود.																							 
, به گزارش سرويس صنفي آموزشي خبرگزاري دانشجويان ايران (ايسنا)، در اين برنامه كه به منظور تاسيس و انتخابات جامعه دانش‌آموختگان سوره برگزار مي‌شود جمعي از مسئولان و مديران سازمان تبليغات اسلامي، مديران حوزه هنري، مديران موسسه آموزش عالي سوره و همچنين جمعي از هنرمندان، استادان و اعضاي هيات علمي اين موسسه حضور دارند. همچنين در اين برنامه از جمعي از دانش آموختگان نمونه و استادان پيشكسوت اين موسسه تقدير مي‌شود. اجراي برنامه‌هاي موسيقي، تئاتر و نمايشگاهي از فعاليت‌هاي دانشجويان در زمينه‌هاي فرهنگي و هنري در گذشته و حال و همچنين غرفه‌هاي عكس يادگاري و ذكر خاطره‌اي از درگذشتگان سوره از جمله برنامه‌هاي جنبي اين گردهمايي مي‌باشد.																							 
, نتايج آزمون دوره‌هاي فراگير مقاطع كارشناسي و كارشناسي ارشد دانشگاه پيام‌نور اعلام شد. به گزارش سرويس آموزشي خبرگزاري دانشجويان ايران (ايسنا)، اسامي پذيرفته‌شدگان آزمون نوبت چهارم دوره‌هاي فراگير در مقطع كارشناسي و نوبت سوم در مقطع كارشناسي ارشد دانشگاه پيام‌نور از طريق سايت دانشگاه به آدرس www.pnu.ac.ir اعلام شد. همچنين نتايج مشروطين اسفند ماه 82 كه درس مشروطي خود را در آزمون مرداد ماه 83 امتحان داده‌اند، متعاقبا اعلام خواهد شد. دانشگاه پيام نور همچنين با صدور اطلاعيه‌اي اعلام كرد: دانشگاه هيچ مجوزي براي هيچ موسسه‌اي اعم از دولتي،‌خصوصي، فرهنسگراها به منظور ثبت نام، تشكيل كلاس‌هاي رفع اشكال گروهي، حل مسائل و غيره صادر نكرده است و چنين موسساتي با اين دانشگاه ارتباطي ندارد.																							 
, محمدتقي علوي يزدي، مجري اين طرح پژوهشي در اين‌باره به خبرنگار آموزشي ايسنا، گفت: نتايج به دست آمده نشان مي‌دهد كه اولا فرضيه اصلي براي ‌?? درصد جامعه مورد بررسي مورد تاييد است و مهمترين عوامل موفقيت، وضعيت اقتصادي خوب خانواده، تحصيلات بالاي والدين بوده و مخصوصا مادران فرهنگي و شاغل توانسته‌اند موفقترين افراد را به جامعه اسلامي تحويل دهند. وي تصريح كرد: در مورد ‌?? درصد افراد ناموفق مشخص گرديد كه شرط موفقيت تحصيلي و اجتماعي، تنها داشتن استعداد يادگيري نيست بلكه دو عامل بازدارنده بيروين و دروني مي تواند استعدادها را ضايع نمايند، وجود عوامل بازدارنده بيروني يعني ضعف اقتصادي، جو نامناسب عاطفي خانواده و موقعيت بد جغرافيايي باعث شده است كه تعدادي از معدل بيست‌ها حتي نتوانند مقطع ابتدايي را به پايان برسانند. وي، عدم استعداد يادگيري در سطح عالي، عدم علاقه به ادامه تحصيل براي كسب مدارج علمي را از جمله عوامل بازدارنده دروني عنوان كرد و گفت: تاكيد ما بر معدل بيست‌هايي بوده است كه با عدم استعداد يادگيري در سطح عالي بنا به دلايل معرفي شده با اخذ نمرات ‌?? غير واقعي به گروه معدل بيست‌ها پيوسته‌اند كه در طول ‌?? سال گذشته بر تعداد اين معدل بيست‌ها به طور بي‌رويه‌اي اضافه شده است و اين در حالي است كه در يكي از شهرهاي تابعه استان يزد درصد اين افزايش حدود ‌??/?? درصد بوده است. اين محقق تاكيد دارد: مطالعه زندگي معدل بيست‌هاي ناموفق نشان مي دهد كه نه تنها از زندگي، تحصيل و اجتماعي خود احساس رضايت ندارند بلكه در مواردي طرز تفكر آنان شبيه به افراد ناسازگار است، به همين دليل به والدين دانش آموزان مقطع ابتدايي، آموزگاران دبستاني، مشاوران مدارس راهنمايي، دبيران مقطع متوسطه و بالاخره مسوولين آموزش و پرورش پيشنهاد مي شود تا زماني كه تست‌هاي استاندار جهت تشخيص واقعي استعدادها در مدارس وجود ندارد، منطقي‌ترين روش ارزشيابي آن است كه به دانش آموزان خود نمرات واقعي بدهند. علوي يزدي در پايان تصريح كرد: اين پيشنهاد باعث مي‌گردد تا جوانان جامعه جوان ما‌، واقع گراتر رشد نموده و يك تصوير ذهني واقعي از خود داشته باشند و بديهي است كه انسان‌هاي واقع‌گرا از زندگي واقعي خود بيشتر احسا رضايت مي نمايند.																							 
, دوره آموزشي سيره نبوي بعنوان يكي از رشته‌هاي جشنواره الكترونيكي پيامبراعظم (ص) توسط دانشكده‌ مجازي علوم حديث برگزار مي‌شود. به گزارش سرويس صنفي آموزشي خبرگزاري دانشجويان ايران (ايسنا)، جشنواره الكترونيكي پيامبر اعظم (ص) توسط سازمان ملي جوانان با همكاري سازمان‌ها و نهادهاي مختلف فرهنگي كشور اجرا مي‌شود كه در يكي از بخشهاي اين جشنواره دوره آموزشي سيره نبوي از طريق شبكه اينترنت ارائه مي‌شود. اين گزارش حاكيست، اين دوره آموزش طي 16 جلسه به صورت تعاملي از طريق شبكه اينترنت ارائه مي‌شود و شركت كنندگان در جشنواره‌ براي رقابت در اين دوره آموزش بايد پس از گذراندن دروس در آزمون پايان دوره كه در دو مرحله برگزار مي‌شود شركت كنند. در اين جشنواره الكترونيكي كه گسترده ترين برنامه فرهنگي و هنري است كه به مناسبت سال پيامبر اعظم (ص) برگزار مي‌شود علاوه بر دروس آموزش سيره نبوي رشته‌هاي متنوع ديگري همچون وبلاگ نويسي، كتابخواني، گرافيك، كاريكاتور، شعر، داستان كوتاه، عكاسي، خوشنويسي، چهل حديث نويسي،نماهنگ و فيلم كوتاه پيش بيني شده است. اضافه مي‌شود، آدرس پايگاه اين جشنواره www.payambar.ir مي‌باشد برگزيدگان اين آزمونها از جوايز ارزشمندي همچون سفر معنوي عمره برخوردار خواهند شد. لازم به ذكر است، دانشكده علوم حديث از سال 1384 با مجوز وزارت علوم تحقيقات و فناوري اقدام به برگزاري دوره‌هاي الكترونيكي (مجازي) در رشته علوم حديث از طريق پايگاه اينترنتي www.hadith.ac.ir كرد.																							 
, به گزارش خبرنگار اعزامي خبرگزاري دانشجويان ايران (ايسنا)، دكتر حميد عباچي، با اشاره به اينكه اين مركز اسفند ماه سال گذشته در رشته مهندسي برق و سيستم‌هاي كامپيوتر با پذيرش 30 دانشجو اولين دوره آموزشي خود را در كيش آغاز كرده است، افزود: دانشجويان دوره چهار ساله اين رشته را در گرايشهاي برق نرم‌افزار و سخت افزار، كنترل، ‌كامپيوتر و مهندسي پزشكي به صورت دو دوره دو ساله در دانشگاه كيش و موناش استراليا سپري كرده و مدرك رسمي دانشگاه مذكور را دريافت مي‌كنند. وي سقف پذيرش دانشجو در اين رشته را 200 نفر اعلام و پيش بيني كرد كه تعداد دانشجويان اين دانشگاه از 30 نفر فراتر رفته و رشته‌هاي تحصيلي اين مركز نيز به مهندسي مواد، پتروشيمي، راه و ساختمان، مكانيك، صنايع افزايش يابد. دكتر عباچي افزود: دانشگاه موناش استراليا با 40 سال سابقه تحصيل داراي 50 هزار دانشجو در شش زير گروه بوده و داراي 3 زير مجموعه در مالزي، افريقاي جنوبي و كيش است. وي شرايط تحصيلي و آموزش اين دوره را كاملا همسان، همزمان و تحت نظر دانشگاه موناش استراليا خواند و اظهار كرد: دانشجويان به جاي پرداخت سالانه 12 هزار دلار شهريه تحصيل در دانشگاه موناش استراليا مي‌توانند دو سال تحصيل خود را با پرداخت سالانه شش هزاردلار امريكا در دانشگاه كيش سپري كنند. به علاوه هم اكنون اساتيد اين رشته از دانشگاه صنعتي شريف تامين شده و در اين زمينه تبادل با اساتيد ساير دانشگاه‌هاي كشور صورت گرفته است. استاد دانشگاه موناش استراليا با اعلام آغاز مرحله دوم پذيرش دانشجوي اين رشته در پايان تير ماه جاري، گفت: دانشجويان و كساني كه در كنكور سراسري پذيرفته نشده اند، پس از اعلام فراخوان دانشگاه كيش بعد از كنكور سراسري به شرط داشتن مدرك تحصيلي رشته رياضي، معدل 15 به بالا و نمره 12 به بالا نمره 6 از 9 در آزمون ieltf كه به طور رسمي توسط شوراي فرهنگي بريتانيا در تهران برگزار مي‌شود در اين رشته پذيرفته مي‌شوند. همچنين حسين زمان، مدير اجراي دوره بين المللي مشترك دانشگاه كيش و موناش استراليا با اعلام اينكه اولين مركز آموزش عالي فعاليت بين‌المللي رسمي خود را در كشور از اسفند ماه سال گذشته آغاز كرده است، گفت: ‌بيشتر دانشجويان علاقمند به تحصيل در خارج از كشور پس از ديپلم بلافاصله به ساير كشورها مراجعه كرده و معمولا با مشكلات بسياري نظير ناتواني و عدم تسلط به زبان انگليسي مواجه مي‌شوند، بر اين اساس برقراري دوره‌هاي مشترك و فني جهت تقويت پايه آموزش عالي در داخل كشور بوده و راه چند ساله روشهاي آموزشي را در مدتي كوتاه سپري خواهد كرد. نماينده دانشگاه موناش استراليا در كيش در پايان گفت: دور اول پذيرش دانشجو در اين رشته از بين 300 متقاضي صورت گرفته و از اين بين 30 نفر انتخاب شدند.																							 
, به گزارش سرويس آموزشي ايسنا، دفتر انجمن‌هاي علمي دانشجويي حوزه معاونت دانشجويي و فرهنگي دانشگاه مازندران مناسبت هفته پژوهش و به منظور بررسي وضعيت گذشته، حال و ارايه راهكارهاي توسعه‌ فعاليت انجمن‌هاي علمي دانشجويي دانشگاه دومين گردهمايي انجمن‌هاي علمي دانشجويي دانشگاه مازندران را در روز سه‌شنبه 26 آذر ماه جاري از ساعت 10 صبح در سالن مطالعه كتابخانه دانشكده علوم كشاورزي ساري برگزار مي‌نمايد، از كليه دبيران و اعضا شوراي مركز انجمن‌هاي علمي دانشجويي دانشگاه براي شركت در اين گردهمايي دعوت به عمل مي آيد.																							 
, به گزارش خبرگزاري دانشجويان ايران (ايسنا) - منطقه خراسان، واحد آموزش دانشگاه پيام نور منطقه 8 تقويم تحصليي ترم اول دانشگاه پيام نور مشهد را اعلام کرد. بر اين اساس انتخاب واحد حضوري دانشجويان از تاريخ 22 شهريور آغاز شده و به مدت 11 روز تا دوم مهرماه جاري ادامه خواهد داشت. آغاز سال تحصيلي نيز همانند ساير مراکز آموزشي عالي کشور اول مهرماه خواهد بود و زمان حذف و اضافه اين ترم از 21 لغايت 25 آبانماه اعلام شده است. مهلت حذف اضطراري دروس از 26 آبان تا دهم ديماه اعلام شده است. پايان کلاس‌هاي ترم اول نيز دهم دي اعلام شده و امتحانات دانشگاه پيام‌نور مشهد از 17 دي به مدت يک ماه برگزار خواهد شد.																							 
, به گزارش خبرنگار آموزشي ايسنا، در اين اجلاس يك روزه، هيات‌هاي‌ امناي دانشگاه‌ها و موسسات آموزش عالي و پژوهشي كشور درباره تنوع بخشي به منابع مالي دانشگاهها و موسسات آموزش عالي و پژوهشي شامل توسعه قراردادهاي آموزشي و پژوهشي با دستگاه‌هاي اجرايي، گسترش موسسه‌هاي آموزش عالي غيردولتي، جذب امكانات، منابع و كمكهاي مالي از شخصيتهاي حقيقي و حقوقي، توسعه دوره‌هاي كوتاه‌مدت، حرفه‌اي و آزاد آموزش عالي، گسترش آموزش‌هاي نيمه حضوري در دانشگاه پيام نور و دانشگاه‌هاي حضوري، گسترش دوره‌هاي شبانه در دوره‌هاي عمومي و تحصيلات تكميلي، برگزاري آموزشهاي مجازي و از راه دور، پذيرش دانشجو اضافه بر ظرفيت رسمي از داوطلبان داخلي و خارجي با اخذ هزينه‌هاي تحصيلي، بهره‌گيري بيشتر از تسهيلات و منابع بين‌المللي، همكاري و مشاركت در دوره‌ها و طرحهاي مشترك آموزشي و تحقيقات بين‌المللي، كسب درآمد از محل فروش دانش فني به بحث و بررسي مي‌پردازند. همچنين اصلاح ماده 42 آيين‌نامه مالي و معاملاتي دانشگاهها و موسسه‌هاي آموزش عالي و پژوهشي و بررسي و تصويب سياستهاي تنظيم بودجه سال 82 دانشگاهها و موسسه‌هاي آموزش عالي و پژوهشي شامل بهبود شاخصهاي آموزشي، تقويت تحقيقات دانشگاهي، افزايش اعتبارات فعاليتهاي اصلي دانشگاهها و مراكز پژوهشي، توجه به رفع معضلات معيشتي، دانشجويان، كاركنان و اعضاي هيات علمي، تقويت فعاليتهاي علمي، فرهنگي، اجتماعي، ورزشي و فوق برنامه دانشجويي، گسترش روابط مبادلات و همكاريهاي علمي بين‌المللي، افزايش سهم درآمدهاي اختصاصي از اعتبارات دانشگاهها و مراكز تحقيقاتي مورد بحث و بررسي قرار مي‌گيرد. در اين اجلاس بهينه‌سازي مديريت منابع مالي، افزايش بهره‌وري در امور اداري و خدماتي، واگذاري امور اداري و خدماتي به بخش غيردولتي و كوچك‌سازي تشكيلات، توجه خاص به امور فناوري اطلاعات و ارتباطات در بخشهاي آموزشي، پژوهشي و اداري و خدماتي، حفظ و نگهداري و استفاده بهينه از تجهيزات دانشگاه‌ها و مراكز تحقيقاتي، تاكيد بر اتمام طرحها و پروژه‌هاي نيمه‌تمام، بهره‌برداري مرحله‌اي از طرحهاي آموزشي و كمك‌آموزشي و استفاده از ساير منابع براي بهبود شاخصهاي كالبدي مورد توجه قرار مي‌گيرد.																							 
, به گزارش سرويس آموزشي ايسنا، در اين نمابر آمده است: آستانه‌ي اعلام نتايج آزمون سراسري دانشگاه‌ها، روزنامه‌ي كيهان مورخه‌ي ‌??/?/?? با درج خبر كذب فروش رشته‌هاي تحصيلي دانشگاهي، موجب نگراني افكار عمومي و ايجاد بدبيني در اذهان جوانان داوطلب ورود به دانشگاه‌ها شده است. روابط عمومي وزارت علوم افزود: عملكرد سازمان سنجش آموزش كشور در طول ساليان گذشته با داشتن كارنامه‌ي درخشان برگزاري موفق آزمون سراسري دانشگاه‌ها از هرگونه شائبه‌اي به دور است و به هيچ وجه ورود داوطلبي به دانشگاه بدون شركت در آزمون سراسري و كسب اولويت علمي امكان‌پذير نبوده و نيست و اين واقعيتي است كه در طي سال‌هاي پس از انقلاب اسلامي همواره وجود داشته و خواهد داشت و اين موضوع به حدي مورد تأكيد بوده و هست كه حتي آزمون سراسري داوطلب ذخيره ندارد و از سوي ديگر همواره سهميه‌هاي مختلف ازجمله سهميه ايثارگران نيز در وحله اول توسط خود متقاضيان مربوط در آن سهميه پر مي‌شود، از اين رو حق پيگيري اين تهمت و خبر كذب به علت تشويش اذهان عمومي و نگراني و بدبيني جمع كثيري از هموطنان و ايجاد التهاب در جامعه در آستانه‌ اعلام نتايج آزمون سراسري و آغاز سال تحصيلي جديد براي اين وزارت محفوظ است.																							 
, دكتر حميد هنرپيشه، معاون دبيرخانه شوراي آموزش پزشكي و تخصصي وزارت بهداشت در گفت‌وگو با خبرنگار سرويس آموزشي خبرگزاري دانشجويان ايران (ايسنا)، با اعلام اين خبر افزود:‌ توزيع كارنامه و اعلام نمرات و رتبه‌هاي داوطلبان آزمون پذيرش دستيار تخصصي وزارت بهداشت از 12 الي 14 ارديبهشت ماه سال آينده صورت مي‌گيرد. وي گفت: داوطلبان حداكثر تا ساعت 16 روز چهاردهم فرصت دارند تا فرم انتخاب رشته تكميل شده را به دانشگاه تحويل دهند و دانشگاهها نيز بايد تا روز شانزدهم فرمهاي تكميل شده را به دبيرخانه شوراي آموزش پزشكي و تخصصي وزارت بهداشت تحويل دهند. دكتر هنرپيشه در خاتمه تصريح كرد: داوطلبان مي‌توانند با توجه به در نظر گرفتن اين نمرات و رتبه‌ها نسبت به انتخاب رشته خود اقدام كنند.																							 
, به گزارش خبرنگار سرويس آموزشي خبرگزاري دانشجويان ايران (ايسنا)، اين دانشجويان به واحدهاي دانشگاهي تهران سماء، آشتيان،‌ اراك، اسلامشهر، قائم شهر، خوي، رودهن، زرند، زنجان، سوادكوه، شاهرود، شبستر، شهركرد، علوم و تحقيقات تهران، كاشان، كرج، كرمان، مراغه، ميمه، ورامين و ... كه مورد درخواست آنان بوده است جهت ادامه تحصيل معرفي شدند. همچنين سازمان مركزي دانشگاه آزاد اسلامي طي بخشنامه‌اي به كليه واحدهاي مذكور اعلام نمود كه نهايت همكاري و مساعدت را با دانشجويان مذكور داشته باشند. ضمنا از آنجايي كه دانشجويان واحد بم متقاضي برگزاري امتحان توسط اساتيد خود بوده‌اند، مقرر شد كه امتحان پايان ترم جاري آنها در واحدهاي تهران شمال، ‌تبريز، كرمان و قائم شهر برگزار شود. دانشگاه آزاد اسلامي در راستاي خدمات بيمه‌اي برنامه‌ريزي شده دانشگاه، تسهيلات زير را به دانشجويان دانشگاه آزاد اسلامي واحد بم پرداخت مي‌كند. 1- هزينه پزشكي ناشي از حادثه تا سقف 3 ميليون ريال. 2- در صورت نقص عضو و از كار افتادگي كلي و جزئي ناشي از حادثه تا سقف 20 ميليون ريال. 3- در صورت فوت ناشي از حادثه مبلغ 10 ميليون ريال.																							 
, گروه زيست دانشكده‌ علوم دانشگاه رازي كرمانشاه، جزو چهار گروه برتر زيست كشور است																							 
, دكتر صفايي شيرازي مدير گروه زيست دانشكده علوم دانشگاه رازي كرمانشاه در گفت و گو با خبرنگار آموزشي ايسنا با بيان اين كه اين گروه آموزشي از سال 1352 در مقطع كارشناسي كار خود را آغاز كرده است، گفت: در سال 1374 مقطع كارشناسي ارشد و سال گذشته نيز تنها دوره دكتري كشور در دانشگاه رازي كرمانشاه تاسيس شد. وي افزود: دانشجويان رشته زيست دانشكده علوم كرمانشاه در مقطع كارشناسي در دو شاخه‌ علوم جانوري و زيست عمومي، ‌در مقطع كارشناسي ارشد در شاخه‌هاي بيوسيستماتيك، گياهي و جانوري جنين شناسي، اكولوژي، فيزيولوژي، سلولي، مولكولي و بيوشيمي و در دوره‌ دكترا در گرايش سلولي، مولكولي مشغول به تحصيل مي‌باشند. دكتر صفايي شيرازي با اعلام اينكه هم اكنون در مقطع كارشناسي ارشد 54 دانشجو و در دوره‌ دكتري هفت دانشجو مشغول تحصيل مي‌باشد، اظهار داشت: گروه زيست دانشكده علوم دانشگاه رازي كرمانشاه جزو چهار گروه برتر كشور است و از امكانات آزمايشگاهي خوبي برخودار است كه ازجمله مي‌توان به آزمايشگاه بافت سلولي، جانوري، گياهي، ژنتيك، ميكروب و بيوشيمي اشاره كرد، همچنين در گروه زيست دو دانشيار، ده استاديار، چهار مربي، دو مربي آموزشيار و چهار كارشناس مشغول فعاليت هستند. وي انجمن علمي زيست را از انجمن‌هاي فعال دانشگاهي دانست و گفت: اين انجمن در سال 1378 تاسيس شده است كه برگزاري ده سمينار داخلي، ارايه هشت مقاله در سطح كشور، كسب مقام سوم همايش تهران، بازديد علمي، كسب عنوان بهترين منتقد همايش اصفهان در سال گذشته، تشكيل بانك cdهاي آموزشي، انتشار نشريه‌هاي دريچه و فرگشت و برگزاري آزمون‌هاي آزمايشي كارشناسي ارشد ازجمله فعاليت‌هاي اين انجمن است. دكتر صفايي شيرازي درخصوص بازار كار فارغ‌التحصيلان گروه زيست گفت: دانشجويان زيست نبايد با انگيزه يافتن شغل اين رشته را انتخاب كنند، بلكه بايد با نگرش كسب اطلاعات علمي درباره زيست به اين رشته نگاه كنند، با اين وجود فارغ‌التحصيلان رشته زيست مي توانند در آموزش و پرورش، كارخانه‌هاي مواد غذايي و اداره‌هاي‌ بهداشت فعاليت كنند. دكتر صفايي شيرازي در خاتمه اظهار داشت: گروه زيست هم اكنون در سطح استان با موسسه‌هاي مختلفي همكاري دارد كه مي‌توان به شركت نفت و محيط زيست اشاره كرد.																							 
, اين نمايشگاه از بيست و سوم لغايت بيست و نهم آذر ماه جاري در موزه ملي تاريخ علوم پزشكي جمهوري اسلامي ايران به ارايه جديدترين دستاوردهاي پژوهشي، معاونت‌هاي پژوهشي دانشكده‌هاي دانشگاه علوم پزشكي تهران و همچنين مراكز تحقيقاتي اين دانشگاه خواهد پرداخت. علاقمندان مي‌توانند جهت بازديد از اين نمايشگاه به آدرس خيابان كارگر شمالي - خيابان شهيد فرشي مقدم (شانزدهم) - كوچه مدرسه مراجعه نمايند.																							 
, دكتر جمشيد قنبري، معاون آموزشي دانشگاه فردوسي مشهد در گفت‌وگو با خبرنگار آموزشي خبرگزاري دانشجويان ايران (ايسنا)، با اعلام اين خبر، افزود: دفتر استعدادهاي درخشان به دليل برخورداري از آگاهي كافي درخصوص وضعيت تحصيلي دانش‌آموزان و دانشجويان و رتبه‌ها و رشته محل‌ها به گونه مناسبي مي‌تواند داوطلبان را بدون دريافت هزينه در انتخاب رشته راهنمايي كند. وي به داوطلبان هشدار داد: به دليل فزوني تعداد رشته محل‌ها براي ورود به دانشگاه‌هاي دولتي انتخاب رشته داوطلبان نيازمند تخصص ويژه‌اي نيست و داوطلبان بايد مراقب باشند تا در دام افراد غير خبره كه تنها رويكردي اقتصادي به اين امر دارند نشوند. دكتر قنبري به داوطلبين توصيه كرد: در انتخاب رشته‌هاي دانشگاه ابتدا اولويت‌هاي مختلف علاقه مندي خود را تعيين و سپس به محل‌ها توجه كنند تا اين محل‌ها شرايط اين افراد كاملا منطبق باشد. وي در خاتمه افزود: داوطلبان با در نظر گرفتن دو فاكتور مذكور بايد رشته محل‌ها را با اولويت رشته‌هاي نوبت اول به نوبت دوم طبقه بندي نمايند.																							 
, دكتر ابوالفضل واحدي، معاون آموزشي دانشگاه علم و صنعت ايران در گفت و گو با خبرنگار آموزشي خبرگزاري دانشجويان ايران (ايسنا) ، اظهار داشت: شوراي شهر يكي از اركان موثر در توسعه تجربه مردم سالاري در كشور است و توانايي وارد كردن اين تجربه در اعماق و بافت‌هاي مختلف شهري و روستايي را خواهد داشت. وي با اشاره به تجربه ناموفق شوراي شهر در برخي از شهرها ، افزود: با اين حال شوراي شهر در كل يك امر سرنوشت ساز بوده و اميد است تا مردم كشور هم در زمينه تعيين سرنوشت خود و تمرين مردم سالاري كه از استراتژي‌هاي نظام است، مشاركت داشته باشند. معاون آموزشي دانشگاه علم و صنعت ايران تصريح كرد: مردم بايد اولويت و انتخاب خود را در جهت انتخاب افراد صادق، امين، متخصص و كاردان براي شوراها اختصاص دهند. وي اظهار اميدواري كرد كه احزاب و گروههاي سياسي نيز در انتخابات شورا، افراد متخصص در زمينه شهري و شهرسازي و مديريت امور شهري را به مردم معرفي كنند. دكتر واحدي، استفاده از نظرات تخصصي اساتيد و اعضاي هيات علمي را از انتظارات خود از اعضاي شوراي شهر دانست و افزود: تخصصي‌ترين مجامع از نظر صلاحيت‌هاي علمي دانشگاه‌ها هستند ، لذا شوراي شهر مي‌تواند از نظرات اساتيد در تصميم‌گيري و برنامه‌ريزي براي حل مشكلات مردم استفاده كنند. معاون آموزشي دانشگاه علم و صنعت ايران، توجه شوراي شهر به مقوله آموزش و به خصوص آموزش عالي و نقش بي‌بديل آنان در توسعه شهرها و جوامع مختلف را در سرنوشت شهر و شهرسازي و مديريت امور شهري موثر دانست و ادامه داد: موسسات آموزش عالي كشور در شهرهاي بزرگ دچار مشكلات عديده‌اي هستند و توجه و اولويت شوراي شهر در جهت رفع اين معضلات در زمينه‌هاي مختلف محدوديت‌هاي ابعادي و مشكلات ايجاد شده از نظر كاربري فضاهاي آموزشي دانشگاه بسيار الزامي است.																							 
, دبير كل كميسيون ملي يونسكو در ايران با ابراز تاسف از اينكه دانشگاه‌هاي كشورمان حتي در بين 2000 دانشگاه برتر دنيا جايگاهي ندارند، تاكيد كرد: اگر به دانشمندان ارج ننهيم، آزادي و انگيزه علمي را در آنان تقويت نكنيم و آزمايشگاه‌هاي كشور را تجهيز نكرده و مديريت علمي و دانشگاهي كشور اصلاح و به سامان نشود، ارتقاي جايگاه علمي دانشگاههاي كشور تنها با افزايش اعتبارات ممكن نمي‌شود. دكتر محمد توكل در گفت‌وگو با خبرنگار صنفي آموزشي خبرگزاري دانشجويان ايران (ايسنا)، با اشاره به جايگاه ايران در اطلس جهاني رتبه‌بندي دانشگاه‌ها و مراكز علمي دنيا، اظهار كرد: متاسفانه جايگاه ايران در اين اطلس بسيار پايين است، به گونه‌اي كه نه تنها دانشگاه‌هاي ما جزو 500 دانشگاه برتر دنيا نيستند، بلكه در بين 2000 دانشگاه برتر دنيا نيز جايگاهي ندارند. وي با بيان اينكه با هدف ارتقاي اين جايگاه بايد اقدامات اساسي علمي براي رشد توليد علمي كشور صورت گيرد، گفت: برخي از اين اقدامات توليد علم، چاپ مقالات، انجام تحقيقات و افزايش كيفيت آموزش عالي است تا از طريق آن بتوان با دستاوردهاي كمي و كيفي در اين عرصه‌ها، جايگاه خود را در رده بندي دانشگاه‌ها و مراكز علمي دنيا ارتقا دهيم. دكتر توكل با بيان اينكه اين فعاليتها تنها جنبه تبليغاتي ندارند، اظهار كرد: اهميت اين امر بيش از اين، در اين است كه دانشگاه‌هاي كشور اگر توليد علمي و تحقيقاتي خود را بالا ببرند اولين جايي كه منتفع مي‌شود خود كشور است، به عبارت ديگر هرگونه سرمايه گذاري و تلاش براي ارتقاي جايگاه دانشگاه‌هاي كشور در رده بندي علمي دنيا، بيشترين منفعت را به خود كشور مي‌رساند، ‌چرا كه اگر توسعه علمي و فناوري نداشته باشيم، توسعه همه جانبه كشور تحقق ناپذير خواهد ماند. به گفته دبير كل كميسيون ملي يونسكو در ايران، توسعه جامع كشور اتفاق نمي‌افتد جز از طريق توسعه علمي، تحقيقاتي و فناوري؛ همچنين توسعه علمي، فني و تحقيقاتي در كشور اتفاق نمي‌افتد مگر اينكه دانشگاه‌ها و مراكز تحقيقاتي به لحاظ پارامترهاي كمي و كيفي تقويت گردند. دبير كل كميسيون ملي يونسكو در ايران اظهار كرد: حتي اگر قرار گرفتن حداقل يك يا دو دانشگاه كشور در سطح دانشگاه‌هاي برتر دنيا، يكي از اهداف توسعه آموزش عالي و مراكز تحقيقاتي كشور با جنبه ركورد و تبليغاتي آن باشد، با اين حال، باز اولين منفعت اين است كه با افزايش سطح علمي كشور، توسعه جامع و همه جانبه كشور محقق شده است. ضرورت اعمال مديريت درست و تصويب برنامه‌هاي سنجيده براي ارتقاي جايگاه علمي كشور دكتر توكل با بيان اينكه تحقق اين اهداف تنها با صحبت و بيان، اجرايي نمي‌شود، گفت: بايد اين اهداف را با اعمال مديريت درست، تصويب برنامه‌هاي سنجيده و حساب شده و قابل نظارت و كنترل، با تزريق كافي اعتبارات ريالي و ارزي، با تمهيدات لازم براي پرورش نيروي انساني علمي براي دانشگاه‌ها و مراكز تحقيقاتي، نظارت بر سازمان كار علمي و مناسب پيشرفت علمي و همچنين فراهم آوردن شرايط فرهنگي و اجتماعي مناسب و در خور براي دانشمندان و دانش پژوهان كشور محقق كنيم تا دانشمندان در كنار مواهب مادي از يك جايگاه و پرستيژ فرهنگي اجتماعي در خور و شايسته‌اي برخوردار باشند تا در نهايت براي انجام كار علمي دلگرم بوده و براي پيشرفت كشور نهايت تلاش خود را به كار گيرند. دكتر توكل با بيان اينكه هيچ يك از اين اقدامات جايگزين هم نمي‌شوند، گفت: اگر به دانشمندان ارج ننهيم، آزادي و انگيزه علمي را در آنان تقويت نكنيم و مرتبه و جايگاه فرهنگي برجسته‌اي براي دانشمندان در كشور تدارك نبينيم و از سوي ديگر اگر آزمايشگاه‌هاي كشور تجهيز نباشند و يا مديريت علمي و دانشگاهي كشور اصلاح و به سامان نشود، تنها با افزايش اعتبارات مسائل حل نمي‌شود، در نتيجه مسائل مالي، مديريتي، سازماني و فرهنگي بايد با هم نگاه شوند و براي همه آنها تمهيداتي فراهم شود تا كشور در بعد علمي آمادگي پيشرفت را پيدا كند. وي با بيان اينكه توسعه علمي كشور خواست كليه مسؤولان نظام از بدو انقلاب اسلامي بوده است، ‌گفت: بنابراين اين عزم در رده‌هاي بالا وجود دارد ولي بايد با تمهيدات عيني و ملموس همراه باشد، در غير اين صورت اين اهداف عملي نمي‌شود. دكتر توكل ادامه داد: با اينكه ايران در تاريخ تمدن كشورها مهد علم بوده است، متاسفانه دانشگاه‌هاي ايران داراي رتبه مناسبي در ميان دانشگاه‌هاي دنيا نيستند، اين در حاليست كه تعداد زيادي از دانشگاه‌هاي كشورهاي آسيايي كه داراي سابقه تمدني بسيار پايين‌تري نسبت به ما هستند، در حال حاضر جزو دانشگاه‌هاي برتر دنيا و آسيا قرار دارند. ملاكهاي رتبه بندي دانشگاه‌هاي دنيا تا حد زيادي ملاكهاي علمي است دبير كل كميسيون ملي يونسكو در ايران در خصوص شاخصهاي رتبه بندي دانشگاه‌هاي برتر جهان،‌ اظهار كرد:‌ اين شاخصها بر اساس مراكز مختلف ارزيابي كننده بين 30 تا 100 شاخص متفاوت است كه عمده آنها علمي است، به عنوان مثال تعداد تحقيقات انجام شده در دانشگاه‌ها،‌ تعداد مقالات چاپ شده در مجلات معتبر جهاني، تعداد ارجاعات به مقالات علمي توليد شده يك دانشگاه، تعداد اساتيد دانشگاه و نسبت آن به دانشجويان، تعداد دانشجويان مقاطع تحصيلات تكميلي، تعداد سرانه تحقيقات و مقالات علمي بر حسب اعضاي هيات علمي و تعداد كشفيات علمي و اختراعات ثبت شده به اسم دانشگاهيان برخي از ملاكهاي رتبه بندي دانشگاههاي دنياست. به گفته وي، شاخص تعداد ارجاعات به مقالات علمي اعضاي هيات علمي در بزرگترين دانشگاه‌هاي كشور طي 10 سال گذشته حدود 5 تا 7 هزار مورد است، اين در حاليست كه اين ميانگين در دانشگاه‌هاي كشورتركيه به عنوان كشور همسايه ما بالاي 15 هزار مورد است يعني سه برابر، بنابراين طبيعي است كه ايران در اين رتبه بندي جايي مناسب ندارد و اين مساله ارتباطي با افراد رتبه بندي كننده، ندارد. طرح رتبه‌بندي در داخل كشور بدون ايجاد تنش داخلي اجرا شود دكتر توكل اجراي طرح رتبه بندي در داخل كشور را هم مثبت و هم منفي دانست و گفت: تلاشهايي كه تا كنون در اين خصوص صورت گرفته گاهي اوقات به دعوا و تنش ميان دانشگاه‌هاي داخل ختم شده است،‌ بنابراين بايد اقداماتي براي جلوگيري از وقوع اينگونه اتفاقات انجام شود. وي با بيان اينكه در كنار اين رتبه بندي بايد مقايسه‌اي بين وضعيت دانشگاه‌هاي داخل با دانشگاه‌هاي خارج از كشور صورت بگيرد، تصريح كرد: به عنوان مثال زمانيكه دانشگاه و يا يك مركز آموزش عالي در داخل كشور برتر شناخته مي‌شود، بايد اين دانشگاه با برترين دانشگاه‌هاي دنيا مقايسه شود تا پس از شناسايي نقاط ضعف و قوت در جهت ارتقا و دستيابي به جايگاه برتر اقدام كند، همچنين اگر هدف پيشبرد علمي دانشگاه‌ها و مراكز علمي كشور است، اينكار بايد بدون ايجاد تنش داخلي انجام شود. دبير كل كميسيون ملي يونسكو ادامه داد: به جاي اينكه برجسته سازي كنيم يعني گزارش رتبه‌بندي را در موارد و بطوري مطرح كنيم كه باعث ايجاد تنش بين دانشگاه‌ها شود، در جايي مطرح كنيم كه باعث ايجاد رقابت مثبت بين دانشگاهها شود، به عنوان مثال يك زمان مطرح شد كه مهمترين كاربرد رتبه بندي دانشگاه‌ها در توزيع اعتبارات دانشگاهي است، در اين راستا زمانيكه به يك دانشگاه عقب افتاده به همين دليل اعتبارات پاييني اختصاص يابد مطمئنا باعث ايجاد تنش و خصومت بين اين دانشگاه و دانشگاه‌هاي پيشرفته مي‌شود، در صورتيكه به اين دانشگاه براي پيشرفت بايد اعتبارات بيشتري تخصيص يابد تا به ايجاد رقابت سازنده بين دانشگاه‌ها كمك كند. به گفته وي، همچنين در صورتيكه اطلاعاتي كامل و جامع در كنار طرح رتبه بندي در اختيار دانشگاه‌ها قرار گيرد بسياري از تنش‌ها كاهش مي‌يابد. به عنوان مثال در كنار رتبه بندي بايد مشخص شود سوابق تاسيس، ميزان بودجه، تعداد اعضاي هيات علمي و ساير شاخصهاي يك دانشگاه حائز رتبه پايين در مقايسه با ساير دانشگاه‌ها چگونه است و در اين صورت است كه جايگاه دانشگاه‌ها قابل فهم مي‌شود. دكتر توكل در خاتمه طي توصيه‌اي به مجريان طرح رتبه‌بندي دانشگاه‌ها، اظهار كرد: اين طرح بايد با استفاده از تجربيات مراكز رتبه بندي كننده معتبر دنيا و با همان شاخصها انجام شود تا طي آن دانشگاه‌هاي كشور با دانشگاه‌هاي داراي رتبه دنيا قابل مقايسه باشند.																							 
, به گزارش خبرنگار صنفي آموزشي خبرگزاري دانشجويان ايران، كارت‌ ورود به جلسه آزمون جامع دارندگان مدرك معادل كارداني به كارشناسي سال 1384 در روزهاي چهارشنبه 14 و پنجشنبه 15 دي ماه جاري در 215 شهرستان مختلف توزيع مي‌شود. بر اين اساس كارتهاي ورود به جلسه در شهر تهران در دانشگاه‌هاي تربيت معلم براي خواهران و صنعتي امير كبير براي برادران توزيع مي‌شود. گفتني است اين آزمون صبح روز جمعه 16 دي ماه سال جاري در سراسر كشور به طور همزمان برگزار مي‌شود. اطلاعات لازم در اين رابطه در نشريه پيك سنجش روز دوشنبه پنجم دي ماه منتشر مي‌شود.																							 
, به گزارش سرويس صنفي آموزشي خبرگزاري دانشجويان ايران، دانشگاه اصفهان در رشته‌هاي زبان و ادبيات فارسي، شيمي- تجزيه، تاريخ- اسلام، شيمي- شيمي فيزيک، تاريخ- ايران دوره اسلامي، شيمي- معدني، جغرافياي انساني- برنامه ريزي شهري، فيزيک، جغرافياي انساني- برنامه ريزي روستايي، علوم اقتصادي، جغرافياي طبيعي- ژئوموفولوژي، مديريت بازرگاني- بازاريابي، جغرافياي طبيعي- اقليم شناسي، مديريت بازرگاني- رفتار سازماني و مديريت منابع انساني، جامعه شناسي، روانشناسي عمومي، فلسفه، مديريت آموزشي، آموزش زبان انگليسي، برنامه ريزي درسي، زبان و ادبيات عرب، مشاوره، زبانشناسي همگاني، کامپيوتر- نرم افزار آمار، کامپيوتر- معماري کامپيوتر، رياضي- آناليز، رياضي- جبر، زمين شناسي- چينه و فسيل شناسي و ميکروبيولوژي دانشجوي دكترا مي‌پذيرد. گفتني است، دارا بودن گواهي فارغ التحصيلي كارشناسي ارشد يا بالاتر از دانشگاهها و مؤسسات آموزش عالي داخل يا خارج، داشتن ميانگين کل دوره‌ي کارشناسي ارشد حداقل‌??، دارا بودن حداقل نمره‌??? در آزمون تافل ،حداقل نمره ‌?/? در ielts، حداقل نمره ‌??? در tolimo و حداقل نمره ‌?? در mche برخي از شرايط لازم براي ثبت‌نام است. همچنين داوطلباني که ‌?? درصد يکي از نمرات ذکر شده را نيز کسب نموده باشند، مي توانند در آزمون تخصصي شرکت کنند. اما اين دسته از داوطلبان به شرط قبولي در آزمون دکتري، بايد حداکثر تا پايان نيمسال اول ‌??-86، حداقل نمره ذکر شده در اين بند را در يکي از اين آزمون ها کسب كنند. همچنين، كسب حد نصاب لازم در آزمون ورودي به دوره‌ي دكتري از ديگر شرايط ثبت نام است. بر اساس اين گزارش، پذيرش دانشجو به ترتيب پس از موفقيت در آزمون كتبي تخصصي و احراز حدنصاب قبولي، انجام مصاحبه علمي و رعايت مقررات وزارت علوم و طي مراحل گزينش انجام مي شود. همچنين، تقاضانامه تكميل شده‌ي ثبت نام،،‌ يك برگ فتوكپي شناسنامه، چهار قطعه عكس ‌?×3 ، فتوكپي مدرك تحصيلي و يا گواهي موقت پايان تحصيلات دوره‌ي كارشناسي ارشد و ريز نمرات تحصيلي کارشناسي ارشد تاييد شده توسط دانشگاه مربوط، گواهي اشتغال به تحصيل با ذکر معدل اخذ شده به غير از نيمسال آخر براي دانشجويان فعلي از اداره كل آموزش يا تحصيلات تكميلي دانشگاه، فتوكپي كارت پايان خدمت يا معافيت دائم، اصل حواله‌ي بانكي وجه ثبت نام، ارائه فتوكپي مدارك ارزشيابي شده كارشناسي ارشد توسط وزارت علوم با ذكر معدل كل براي فارغ التحصيلان خارج از كشور از مدارك لازم براي ثبت‌نام است. آزمون تخصصي دكتري دانشگاه اصفهان در ‌?? ارديبهشت برگزار مي‌شود. شايان ذكر است، تحصيل در دوره دكتري دانشگاه اصفهان به صورت تمام وقت و زمان شروع به تحصيل از اول مهر ماه ‌?? مي باشد. شرط لازم براي شركت در مصاحبه‌ي علمي احراز حدنصاب قبولي در آزمون كتبي تخصصي است. چنانچه در هر يك از مراحل ثبت نام، برگزاري آزمون و تحصيل در دانشگاه اصفهان مشخص گردد كه داوطلب داراي شرايط مندرج در آگهي پذيرش دانشجو نبوده است، از ثبت نام، شركت در آزمون يا ادامه‌ي تحصيل وي جلو گيري بعمل آمده و مطابق مقررات با وي رفتار مي‌شود. گفتني است، مهلت ارسال مدرک زبان تا ‌?? شهريور ‌???? تمديد شده است.																							 
, پرونده دانشگاه غيرمجاز هاوايي شايد يكي از مهمترين پرونده‌هاي حقوقي در عرصه آموزش عالي كشور به شمار مي‌رود، پرونده‌اي كه از سال 1380 با شكايت وزارت علوم مطرح شد. اين پرونده در دوره وزارت دكتر مصطفي معين تشكيل شد و در دوره دكتر جعفر توفيقي وزير سابق پيگيري شد و پيگيري آن تا به امروز نيز ادامه دارد. دانشگاه غيرمجاز هاوايي در سال ‌1372 تاسيس شد و از سال ‌1374 فعاليتهاي خود را در قالب پذيرش دانشجو و آموزش در مقاطع مختلف آموزش عالي آغاز كرد، اقدامي كه در سال 1379 از سوي وزارت علوم غيرقانوني و مدارك آن غيرمعتبر اعلام شد. دانشگاه هاوايي در آن زمان كه مورد شكايت وزارت علوم قرار گرفت، داراي بيش از 5 هزار دانشجو و 2 هزار و 500 فارغ‌التحصيل بود كه همگي آنها شناسايي شده‌اند هرچند برخي از آنها نيز از قضات، معاونان وزراء و مسوولان كشور بودند و اين امر نگراني وزارت علوم در تاثيرگذاري و اخلال در روند بررسي پرونده را در برداشت. با شكايت وزارتين علوم و بهداشت، اولين دادگاه رسيدگي به پرونده‌ دانشگاه غيرقانوني هاوايي سوم آبان ماه به صورت علني در شعبه‌ 1009 مجتمع قضايي وليعصر (عج) برگزار شد و طي آن متهم پرونده، اتهام ايجاد موسسه غيرقانوني را نپذيرفت. براساس كيفرخواست صادره براي اين پرونده، اتهام «اردشير- ق» متهم اصلي پرونده تاسيس موسسه آموزشي بدون اخذ مجوز قانوني موضوع «ماده واحده قانون تعطيل موسسات و واحدهاي آموزشي و تحقيقات و فرهنگي كه بدون اخذ مجوز قانوني ارائه شده و مي‌شود» است. به گزارش ايسنا، دومين و آخرين جلسه دادگاه پرونده دانشگاه هاوايي نيز به رياست قاضي محمدخاني 14 دي ماه در همان شعبه در حالي برگزار شد كه معاون حقوقي وزارت علوم پيش از آن، از روند پيگيري اين پرونده و طولاني شدن آن انتقاد كرده بود. با برگزاري دومين و آخرين جلسه دادگاه و براساس حكم بدوي صادره، متهم پرونده دانشگاه هاوايي به 3 سال حبس تعزيري(بازدارنده) و تعطيلي دانشگاه هاوايي در ايران محكوم شد، اين در حاليست كه براساس اظهارات وکيل مدير موسسه هاوايي، شعبه 12 دادگاه تجديد نظر استان تهران «اردشير- ق» متهم پرونده را از اتهام کلاهبرداري تبرئه کرده و حکم 3 سال وي نيز نقض شده است. ادعايي كه رييس شعبه 1009 دادگاه عمومي مجتمع قضايي ولي‌عصر (عج) از آن اظهار بي‌اطلاعي كرد و گفت: هنوز پرونده دانشگاه هاوايي از دادگاه تجديدنظر به شعبه برنگشته است و خبري مبني بر تبرئه‌ متهم پرونده‌ دانشگاه هاوايي نشنيده‌ام. سيد سعيد برقعي اظهار كرد: بيش از شش ماه است كه اين پرونده در دادگاه تجديدنظر است و ما پس از تكميل پرونده و كامل شدن ابلاغ‌ها منتظر نتيجه از سوي دادگاه تجديدنظر هستيم. معاون حقوقي وزارت علوم: در صورت ضرورت اسامي فارغ‌التحصيلان ذينفع منتشر مي‌شود دكتر حسيني، معاون حقوقي وزارت علوم نيز با بيان اينكه هنوز هيچ حكمي در خصوص تبرئه رييس موسسه غيرقانوني هاوايي به ما ابلاغ نشده است، به ايسنا گفت: اين در حاليست كه وكيل رييس موسسه غير قانوني هاوايي شماره دادنامه مربوط به حكم تبرئه را نيز اعلام كرده كه اين خود جاي سوال دارد كه يك وكيل قبل از صدور حكم چگونه نسبت به آن اطلاع دارد. وي با بيان اينكه وزارت علوم ادله متغن و مستند فراواني در خصوص غير قانوني بودن فعاليت اين موسسه و كلاهبردار بودن مسئول آن در اختيار دارد،‌ گفت: در صورت صحت خبر تبرئه رييس موسسه هاوايي، وزارت علوم مجددا مساله را پيگيري خواهد كرد، چرا كه اين مساله در گذشته نيز توسط همين شعبه 12 تجديدنظر تكرار شده بود اين در حاليست كه در «بند ح قانون 51 » برنامه آمده است: اعطاي مدرك و يا واسطه شدن براي اعطاي مدرك دانشگاهي تحت هر عنوان بدون مجوز از سوي وزارتخانه‌هاي علوم، بهداشت و ارشاد ممنوع است و اشخاص مختلف نيز مشمول ماده واحده قانون تعطيل موسسات و واحدهاي آموزشي، تحقيقاتي و فرهنگي كه بدون اخذ مجوز فعاليت مي‌كنند، مي‌شوند. وي‌افزود: همچنين بر اساس اين قانون كساني كه اينگونه موسسات را راه اندازي كرده و يا در اين خصوص واسطه مي‌شوند در حكم كلاهبردار تلقي مي‌شوند. دكتر حسيني با بيان اينكه متاسفانه تعداد زيادي از افراد فعال در دستگاه‌هاي مختلف كشور از اين دانشگاه غير قانوني مدرك گرفته‌اند، گفت: تا كنون هيچ مدركي از سوي اين دانشگاه به تاييد وزارت علوم نرسيده و حتي ارزشيابي نيز نشده است. وي با بيان اينكه وزارت علوم نام برخي از افرادي را كه از اين موسسه مدرك خود را اخذ كرده‌اند را نيز در اختيار دارد، گفت: در صورت ضرورت اين اسامي اعلام و منتشر مي‌كند تا مشخص شود كه منافع چه كساني با اين مساله گره خورده و حكم تبرئه به سود چه كساني است. به گفته وي، برخورد قانوني صحيح با اين موسسات يك عامل بازدارنده براي ديگراني است كه به دنبال اين گونه سود جويي‌ها هستند، از سوي ديگر عدم برخورد قانوني با اين موسسات تبعات منفي زيادي به دنبال خواهد داشت. معاون پارلماني وزارت علوم در خاتمه گفت: از دستگاه قضايي انتظار دارد كه بر اساس قوانين با متخلفين برخورد شود تا اين امر به اعتبار مدارك علمي در كشور و استاندارد سازي بيانجامد. وزير سابق علوم:‌ تبرئه متهم پرونده هاوايي آثار مثبتي در نظام آموزش عالي كشور ندارد دكتر جعفر توفيقي وزير سابق علوم، تحقيقات و فناوري نيز در گفت‌وگو با خبرنگار صنفي آموزشي خبرگزاري دانشجويان ايران اظهار كرد: به موجب قانون وزارت علوم هر شخصي كه اقدام به فعاليت آموزشي مي‌كند بايد از وزارت علوم مجوز اخذ كند به همين دليل زماني كه بنده مسئوليت وزارت را بر عهده داشتم نسبت به پيگيري پرونده موسسات غير قانوني و فاقد مجوز نهايت تلاش خود را به كار گرفتم و خوشبختانه با وجود پيچيدگي‌هاي موجود در پرونده موسسه آموزش عالي غيرمجاز هاوايي، اين پرونده در شوراي عالي انقلاب فرهنگي مطرح و همه بر غير قانوني بودن آن اجماع داشتند حتي رياست قوه قضاييه نيز بر غير مجاز و غير قانوني بودن اين موسسه تاكيد داشت. وي افزود: اين پرونده در نهايت به محكوميت موسس اين مركز غير مجاز آموزش عالي انجاميد. وي با بيان اينكه تبرئه متخلفان اين گونه پرونده‌ها آثار مثبتي در نظام آموزش عالي كشور نخواهد داشت گفت: اگر تبرئه موسس مركز آموزش عالي هاوايي به معناي ادامه فعاليت اين موسسه باشد خلاف قانون بوده و جزو اختيارات وزارت علوم است كه اين مسئله را پيگيري كند. دكتر توفيقي در خاتمه خاطر نشان كرد: اگر با متخلفان اين گونه پرونده‌ها برخورد مناسبي صورت نگيرد تضمين كيفيت آموزش عالي و استاندارد سازي مراكز آموزش عالي با مشكلات متعددي روبرو خواهد شد. مدير كل دفتر نظارت و ارزيابي آموزش عالي: تبرئه موسس دانشگاه هاوايي جاي تاسف دارد دكتر عامري مدير كل دفتر نظارت و ارزيابي آموزش عالي وزارت علوم نيز در اين باره به ايسنا اظهار كرد: بر اساس قانون ساختار و تشكيلات وزارت علوم گسترش آموزش عالي و نظارت بر كليه موسسات آموزشي اعم از دولتي و غيردولتي بر عهده وزارت علوم است و وزارت علوم در اين خصوص حساسيتهاي بسيار بالايي را در خصوص تاسيس مراكز دانشگاهي اعمال مي‌كند. وي با بيان اينكه تاسيس دانشگاه‌ها بر اساس يك رويه كاملا كارشناسي صورت مي گيرد، گفت: در اين راستا امكانات آموزشي، فضاي آموزشي، نحوه صدور مدرك و غيره مورد بررسي دقيق قرار مي‌گيرد با اين حال در خصوص برخي موسساتي كه خودسرانه و بدون اخذ مجوز، اقدام به تاسيس واحد دانشگاهي و يا ارائه مدرك در مقاطع كارشناسي ارشد و دكترا مي‌كنند هيچ يك از اين مراحل طي نمي‌شود و نظارتي نيز بر قوانين آموزشي آنان نيز وجود ندارد، بنابراين تاسيس موسسات فاقد مجوز وزارت علوم غير قانوني است و تشخيص اين مساله نيز بر عهده وزارت علوم است. وي با بيان اينكه تبرئه موسس دانشگاه هاوايي جاي تاسف و تعجب فراواني دارد اظهار كرد: اين مساله باعث اعتراض جامعه علمي كشور مي‌شود و منجر مي‌شود وزارت علوم به عنوان متولي گسترش آموزش عالي نتواند فعاليت‌هاي غيرمجاز در عرصه آموزش عالي را كنترل و نظم دهي كند. وي با بيان اينكه كليه ارگانها براي شروع به كار از متولي اصلي خود مجوز اخذ مي‌كنند، اظهار كرد: چطور ممكن است در مورد آموزش عالي با اين حساسيت و اهميت بالا شاهد اينگونه برخوردهاي نادرست و غير موثر مي‌شويم. دكتر عامري خاطر نشان كرد: وزارت علوم در حال حاضر در حال پيگيري پرونده موسسه آموزشي غير مجاز هاوايي است و از تمام اهرم‌ها و راه‌كارهاي حقوقي خود براي برخورد با افراد متخلف و به سرانجام رساندن اين پرونده استفاده مي‌كند. مدير كل دفتر نظارت و ارزيابي آموزش عالي وزارت علوم در خاتمه با بيان اينكه امسال سال نظارت و ارزيابي تلقي مي‌شود، اظهار كرد: اين گونه برخوردهاي نامناسب با افراد متخلف در عرصه آموزش عالي باعث ياس و دلسردي مراكز آموزش عالي قانوني كه بر اساس دستور العمل مصوب وزارت علوم فعاليت مي‌كنند مي‌شود، بنابراين اميدواريم كه از اين پس شاهد برخورد مناسب در اين زمينه باشيم تا جامعه علمي با خيال آسوده به فعاليت خود ادامه دهد. واكنش مجلسيون به خبر تبرئه متهم پرونده دانشگاه هاوايي رييس كميسيون آموزش و تحقيقات: مجلس &nbsp;دلايل صدور حكم تبرئه از سوي دادگاه تجديدنظر را پيگيري مي‌كند همچنين رييس كميسيون آموزش و تحقيقات مجلس شوراي اسلامي نيز با ابراز تعجب از صدور حكم تبرئه متهم پرونده‌ دانشگاه هاوايي از سوي دادگاه تجديدنظر، گفت: بايد جزييات آن بررسي شود، لذا از وزارت علوم مي‌خواهيم تا گزارش دهد دلايلي كه اقامه كرد و دلايلي كه دادگاه راي داد چه بوده است تا بر مبناي آن اقدام كنيم، همچنين با قوه قضاييه نيز در اين رابطه مذاكره خواهيم كرد. دكتر علي عباسپور تهراني فرد در گفت‌وگو با خبرنگار &nbsp;آموزشي خبرگزاري دانشجويان ايران (ايسنا)، با بيان اينكه در خصوص تبرئه متهم دانشگاه هاوايي اطلاعات دقيقي نداريم، افزود: تا جايي كه مطلع هستيم، فعاليت اين دانشگاه براساس صدور مجوز توسط شوراي عالي گسترش نبوده است. وي تصريح كرد: اينكه يك موسسه در خارج از كشور فعاليت داشته و به طور مكاتبه‌اي دانشجو مي‌پذيرد در خاك جمهوري اسلامي ايران بايد زير نظر وزارت علوم فعاليت كند. رييس كميسيون آموزش و تحقيقات مجلس در ادامه با تاكيد بر اينكه آنچه تا كنون از اين دانشگاه شنيده شده طي نكردن مسير قانوني براي پذيرش دانشجو در ايران در دادن مدرك تحصيلي است، گفت: در خاك ايران هرگونه فعاليتي كه صورت مي‌گيرد بايد بر مبناي مجوز وزارت علوم و مراجع قانوني چون مجلس يا شوراي عالي انقلاب فرهنگي باشد، لذا موسسه خارجي نمي‌تواند بدون اخد مجوز در كشور فعاليتي داشته باشند و مدرك خارجي در داخل كشور هيچ گونه اعتباري ندارد مگر آنكه وزارت علوم تاييد كند. وي يادآور شد: مداركي كه تا كنون اين دانشگاه صادر كرده بود بدون تاييد وزارت علوم، توسط برخي از ارگانها پذيرفته و مزايايي برايش در نظر گرفته شده است. رييس كميسيون آموزش و تحقيقات مجلس گفت: مجلس پيگيري خواهد كرد كه مباني صدور راي دادگاه تجديدنظر مبني بر تبرئه متهم پرونده دانشگاه هاوايي چه بوده است و توضيح لازم را از وزارت علوم و قوه قضاييه خواهد خواست. رييس كميته آموزش عالي مجلس: آموزش عالي نبايد فداي يك سري منافع شود حسين اميري خامكامي رييس كميته آموزش عالي مجلس نيز گفت: چنانچه موسسه‌اي بدون هماهنگي با دستگاه‌هاي مسئول در داخل كشور غير قانوني فعاليت كرده و سپس تبرئه شود، سنگ روي سنگ بند نخواهد شد. حسين اميري خامكاني در گفت‌وگو با خبرگزاري دانشجويان ايران با بيان اينكه فعاليت موسسه آموزش عالي فاقد مجوز وزارت علوم، غيرقانوني است، اظهار كرد: در اين موسسات معلوم نيست كه مداركشان چگونه صادر مي‌شود و تشكيل كلاسها و برگزاري امتحانات آنان نيز مشخص نيست. وي افزود: موسسه آموزش عالي هاوايي هيچ مجوزي از سوي وزارت علوم، براي فعاليت و صدور مدرك دريافت نكرده بود. نماينده مردم زرند تصريح كرد: عملكرد و فعاليت هر موسسه‌اي كه در اين كشور بخواهد بدون هماهنگي با وزارت علوم و با يدك كشيدن نام يك موسسه خارجي و بدون آزمون و استانداردسازي معمول كشور دانشجو بپذيرد، غير قانوني است. عضو كميسيون آموزش و تحقيقات مجلس با ابراز بي اطلاعي از دليل تبرئه اين موسسه آموزش عالي گفت: قطعا مجلس و كميسيون نسبت به اين حكم عكس العمل نشان داده و بايد منتظر واكنش كميسيون ماند، لذا نبايد اجازه داد كه اين شائبه پيش آيد و استانداردهاي آموزشي بويژه در آموزش عالي كشور فداي يك سري منافع شود.																							 
, دكتر جليل مقدسي در گفت‌وگو با خبرنگار صنفي آموزشي خبرگزاري دانشجويان ايران، منطقه فارس افزود: از سال جاري رشته الكترونيك در مقطع كارشناسي ارشد و رشته‌هاي فناوري اطلاعات، مخابرات الكترونيك و كنترل در مقاطع كارداني يا كارشناسي دانشجو مي‌پذيريم. وي ادامه داد: طرح راه‌اندازي چندين رشته فني و مهندسي جديد به شوراي گسترش آموزش عالي ارائه شده است كه اميدواريم با تصويب رشته‌هاي جديد ظرفيت پذيرش دانشجو در اين دانشگاه افزايش يابد. رييس دانشگاه صنعتي شيراز خاطر نشان كرد: ‌همچنان ظرفيت‌هاي دانشگاه صنعتي شيراز براي پذيرش دانشجو در سال تحصيلي 85-84 قطعي نشده است و ظرف دو ماه آينده ميزان پذيرش اين دانشگاه اعلام خواهد شد.																							 
, به گزارش سرويس آموزشي ايسنا، مهندس شيمي رشته‌اي است كه دانش شيمي را از محدوده‌ي آزمايشگاه به دنياي كار و صنعت وارد مي‌كند. مهندسان شيمي از نتايج آزمايشگاهي براي ساخت محصولاتي نظير پلاستيك، دارو، موادشوينده و سوخت‌ها در واحدهاي عملي استفاده مي كنند و همچنين براي بالابردن توليد، كاهش هزينه‌ها و ارتقاي كيفي محصولات برنامه‌ريزي مي‌كند. انرژي هسته‌اي، صنايع غذايي، توسعه‌ي منابع جديد انرژي، تحقيقات، مديريت، پردازش داده‌ها و ميزان و بازار فروش از ديگر زمينه‌هاي فعاليت مهندسان شيمي مي‌باشد. برنامه تحصيلي رشته‌ي مهندسي شيمي شباهتهاي زيادي با رشته‌ي شيمي دارد، با اين تفاوت كه دانشجويان مهندسي شيمي واحد‌هايي در ارتباط با ديگر رشته‌هاي مهندسي نظير ترموديناميك، مكانيك سيالات، انتقال جرم، طراحي فرآيند و كنترل را نيز مي‌گذرانند. اين آموزشها به مهندسان شيمي اين امكان را مي‌دهد كه مشكلات هنگام انجام فرآيند و ايرادات روند سيستم در اثر تغييرات اتفاقي را برطرف كنند. آنها همچنين بر روي طرح‌هايي براي توسعه‌ي سيستم، ارزيابي دستگاه‌هاي جديد و بهبود بخشيدن به تجهيزات قديمي و فرآيندها كار مي‌كنند. دستيابي به امنيت، سلامت و بهبودهاي محيطي هم، قسمت عمده‌اي از دنياي كاري مهندسان شيمي مي‌باشد. فارغ‌التحصيلان مهندسي شيمي تقريبا در تمامي واحدهاي توليد شيميايي از جمله نفت و پتروشيمي، گاز، صنايع غذايي، سلولزي، معدني،‌ آلي و واحدهاي مربوط به توليد انرژي و برق از فرصت‌هاي اشتغال برخوردارند. بيوتكنولوژي، كارخانه‌هاي داروسازي،‌ مراكز دانشگاهي و طراحي مهندسي دولتي و خصوصي هم از اين افراد استفاده مي‌كنند. رشد روز افزون فعاليت‌هاي شيميايي، نفتي و پتروشيمي در كشور و توجه به زمينه‌هاي جديدي نظير بيوتكنولوژي دورنماي اين رشته را در كشور روشن‌تر كرده است. البته داوطلبان ورود به رشته‌ي مهندسي شيمي نبايد از ضرورت علاقه‌ي عميق به شيمي، رياضي و فيزيك جهت موفقيت در اين رشته غافل باشند.																							 
, به گزارش سرويس آموزشي ايسنا، در اين نامه با بيان آنچه كه آن را دخالت ها و تهمت هاي بي جا و بي مورد مسئولين و بي توجهي مجموعه معاونت دانشجويي فرهنگي اين دانشگاه عنوان شده، آمده است: انجمن علمي رياضي از آغاز كار تنها با اهداف علمي تمام وجه همت خود را در راه رشد و ارتقاي سطح علمي دانشگاه قرار داد. بر هيچ كس پوشيده نيست كه اين انجمن از فعال‌ترين انجمن‌هاي علمي دانشگاه قم بوده و به نوبه خود تاثير بسزايي در افزايش ميزان فعاليت ساير انجمن‌ها داشته است. اما قواغنين دست و پاگير دانشگاه قم، چون هميشه انگيزه ها و اراده‌ها را سرد و بي رمق مي‌نمايد. نه تنها قوانين غير مكتوب كه اجحاف‌ها، تهمت‌ها و اهانت‌ها چنين فضايي را براي انجمن مي‌بست. اعضاي فعال انجمن رياضي كه تنها به اميد افزايش آگاهي و رشد علمي دانشجويان به دنبال اجراي برنامه هاي خود بودند هر روز با تمت‌ها و اهانت‌هاي روبرو مي شدند كه سكوت و مقاومت در برابر آنها تنها چاره ادامه راه بود به رغم مقاومت‌هاي اعضاي اين انجمن در برابر فشارها و محدوديت هاي ايجاد شده توسط مسئولين مربوط و غير مربوط در راه نيل به اهداف علمي، اقدام غير قانوني اخير در برگزاري سمينار با موضوع ” الگوريتم ژنتيك فازي و حل عددي معادلات تصادفي“ مجموعه حاضر را به توقف فعاليت‌ها وا داشت. لذا بدينوسيله كليه اعضاي انجمن علمي رياضي در واحد خواهران ضمن رد تمامي تهمت‌ها و اعتراض به اجحاف‌ها و اهانتهاي وارده ، استعفاي خود را از عضويت در انجمن علمي رياضي اعلام نموده و انجمن علمي رياضي در واحد خواهران را منحل اعلام مي كنيم.																							 
, به گزارش سرويس آموزشي ايسنا، اين سامانه كه به همت دفتر اطلاعات آمار و رايانه اين واحد طراحي شده بااستفاده از آدرس هاي اينترنتي www.azad.ac.ir/vu و vu.azad.ac.ir قابل دسترسي است.																							 
, رييس سازمان سنجش آموزش كشور همزمان با نزديك شدن به زمان ثبت‌نام كنكور و آغاز تبليغات موسسات كنكور، به داوطلبان و خانواده‌ها نسبت به سؤء استفاده برخي از اين موسسات با دادن وعده‌هاي دروغين همچون تضمين قبولي، فروش سوالات و ادعاي همكاري با سازمان هشدار داد. دكتر عبدالرسول پورعباس درگفت‌وگو با خبرنگار صنفي آموزشي خبرگزاري دانشجويان ايران (ايسنا)، با بيان اينكه كليه موسسات كنكور مجوز خود را از وزارت آموزش و پرورش اخذ كرده و سازمان سنجش در اين رابطه هيچ مسئوليتي ندارد، اظهار كرد: هيچ يك از موسسات كنكور حق ندارند از عنوان و نام «سنجش» استفاده كنند و در صورت استفاده، قطعا مورد شكايت ما قرار خواهند گرفت، چرا كه عنوان «سنجش» انحصاري مربوط به سازمان سنجش است و در همين راستا نيز اقدامات ما در راستاي شكايت از تمام موسساتي كه از اين نام استفاده كرده‌اند، شروع شده است. وي افزود: بسياري از اين موسسات فاقد مجوزند كه تعداد بسيار زيادي از آنها به دادسراي عمومي تهران معرفي شده‌اند، برهمين اساس با تصويب قانون تخلفات و جرايم آزمون‌هاي سراسري، برخورد با موسسات متخلف شروع شده است. رييس سازمان سنجش در خاتمه تصريح كرد: هرگونه تبليغ غيرمتعارف مانند تضمين قبولي، فروش سوالات و ادعاي همكاري با سازمان سنجش توسط موسسات كنكور غير قانوني است و منجر به برخورد مي‌شود، بنابراين از خانواده‌ها مي‌خواهيم ضمن هوشياري نسبت به اين تبليغات، در صورت برخورد با اين گونه موسسات مراتب را به مراجع ذيصلاح اطلاع دهند. برگزاري كلاسهاي آمادگي آموزش عالي منوط به كسب مجوز از وزارت علوم است دفتر آموزشهاي آزاد وزارت علوم، تحقيقات و فناوري پيش از اين با هشدار نسبت به تشديد فعاليت موسسات غيرقانوني در زمينه آموزش عالي، اعلام كرده بود: برگزاري هر نوع كلاس تقويتي آموزش عالي همانند كلاسهاي آمادگي آزمونهاي كارداني به كارشناسي، آمادگي آزمونهاي كارشناسي ارشد و تقويتي دانشگاه پيام نور، صرفا در موسسات آموزش عالي آزاد مصوب وزارت علوم امكان‌پذير است و اين موسسات موظفند نسخه‌اي از موافقت‌نامه قطعي و مجوز برگزاري دوره‌هاي خود را در محل مناسبي در معرض ديد كاربران نصب كنند. هيچ موسسه‌ و سازماني داراي مجوز پذيرش دانشجوي فراگير نيست دكتر علي احمدي رييس دانشگاه پيام نور نيز پيش از اين در گفت‌وگو با ايسنا اعلام كرده بود: دانشگاه پيام‌نور تا به امروز به هيچ موسسه و سازماني مجوز پذيرش دانشجو در دوره‌هاي فراگير نداده است. وي &nbsp;تاكيد كرده بود: با توجه به سوء استفاده برخي آموزشگاه‌هاي خصوصي از نام و آرم دانشگاه پيام نور، كليه داوطلبان دوره‌هاي فراگير دانشگاه پيام نور بايد توجه داشته باشند براي ثبت‌نام و شركت در دوره‌هاي آموزشي دوره‌هاي فراگير فقط از طريق مراكز و واحدهاي دانشگاه پيام نور اقدام كنند. به گفته وي، &nbsp;حتي يك مورد مجوز براي موسسات آموزش آزاد وابسته و يا داراي مجوز و مورد تاييد دانشگاه پيام نور در كشور وجود ندارد و ادعاي آموزشگاه‌ها مبني بر وابسته بودن به دانشگاه پيام نور بي‌اساس، غيرمعتبر و قابل پيگيري حقوقي است. موسسات غيرمجاز عليرغم تمام هشدارها همچنان با سوءاستفاده از روياي تحصيلات عالي جوانان، سود كلاني به جيب مي‌زنند و فارغ از هر ترس و واهمه‌اي به صورت زنجيره اي توسعه مي‌يابند، اين در حاليست كه برخورد ريشه‌اي با اين موسسات فراتر از مسؤوليت يك سازمان است و نيازمند همكاري موثرتر نهادهاي مختلف است.																							 
, به گزارش بخش دانشگاهي خبرگزاري دانشجويان ايران (ايسنا) به نقل از شبكه‌ اطلاع‌رساني افغان پي‌پر، اين مسوول آموزشي افغانستان گفت:‌ بيش از يك هزار و 383 دانشجو در دانشگاه كابل مشغول به تحصيل هستند كه 15 درصد آنها را دانشجويان دختر تشكيل داده‌اند. وي در پايان از ايجاد رشته‌هاي زمين شناسي، دامپزشكي، زراعت و رشته‌هاي مختلف ديگر در اين دانشگاه خبر داد.																							 
, معاون برنامه‌ريزي و ارزيابي دانشگاه پيام نور با اشاره به استاني شدن دانشگاه، گفت:‌ مناطق دانشگاهي يك، 4 و 10 از حالت منطقه‌اي به استاني تبديل مي‌شوند. دكتر غلامرضا كاتب در گفت‌وگو با خبرنگار صنفي آموزشي خبرگزاري دانشجويان ايران (ايسنا)، &nbsp;افزود: در حال حاضر منطقه چهار كه شامل استانهاي هرمزگان، سيستان و بلوچستان، كرمان و يزد است عملا به مراكز استاني تبديل شده‌ است. وي در ادامه گفت: منطقه يك شامل استانهاي قزوين، زنجان، اردبيل و گيلان و همچنين منطقه 10 شامل استانهاي قم، مركزي، تهران است كه اين مناطق نيز تا پايان آذر ماه از حالت منطقه‌اي به استاني تبديل مي‌شوند. وي اظهار كرد: دانشگاه در صدد است براي ساير مناطق دانشگاه نيز طرح استاني شدن را اجرايي كند. معاون برنامه‌ريزي و ارزيابي دانشگاه پيام نور در ادامه درباره نحوه پذيرش دانشجو نيز به ايسنا گفت: با استاني شدن دانشگاه، پذيرش دانشجو در مناطق غيرمتمركز تا شعاع 100 كيلومتر صورت مي‌گيرد ، در مناطق پرتراكم نيز شعاع پذيرش كمتر مي‌شود. وي همچنين اظهار كرد: پذيرش دانشجو در شهر تهران تنها به صورت بومي صورت مي‌گيرد. دكتر كاتب در خاتمه خاطرنشان كرد: دانشگاه در نظر دارد كه پذيرش دانشجو به صورت بومي را پررنگ‌تر كند.																							 
, به گزارش گروه دريافت خبر خبرگزاري دانشجويان ايران، در اين ديدار آقاي علي محرابي بهار، دارنده‌ي مدال طلاي المپياد زيست‌شناسي سال 80 در سخنان خود با ارايه‌ي پيشنهاد ايجاد كلوپ‌هاي علمي گفت: اين كار مي‌تواند حساسيت بيش از حد در مورد المپيادها را كاهش دهد و با ارتقاي سطح دانشگاه‌ها حساسيت نسبت به علم و پژوهش را در سطح جوانان افزايش بخشد. خانم احمدي، دارنده‌ي مدال طلاي المپياد ادبيات كشور نيز خواستار توجه بيشتر به استعدادهاي درخشان و نخبگان كشور و حمايت علمي و عملي از آنان به‌ويژه استعدادهاي درخشان دختران شد و پيشنهاد كرد براي اعزام استعدادهاي درخشان به خارج از كشور جهت بهره‌گيري‌هاي علمي و به‌كارگيري آنان در داخل، سازماندهي منسجمي از جانب دستگاه‌هاي مسوول انجام گيرد. آقاي اشكان بلوچي، برگزيده‌ي فيزيك آكادمي علوم لهستان و رتبه‌ي برتر جشنواره‌ي خوارزمي و برنده‌ي مدال از جشنواره‌ي فرهنگي «گام اول به سوي نوبل» هم در سخنان خود با تاكيد بر لزوم توجه بيشتر به كار علمي گروهي در كشور، از عدم ضمانت اجرايي آيين‌نامه‌هاي مربوط به اعطاي تسهيلات دانشگاهي به نفرات برگزيده المپياد انتقاد كرد. آقاي بلوچي هم‌چنين توجه بيشتر به علوم پايه در كشور را ضروري خواند. آقاي اميررضا محسن‌زاده كرماني، دارنده‌ي طلاي المپياد فيزيك، نوع نگرش به رشته‌هاي دانشگاهي را نادرست دانست و گفت: در دانشگاه‌ها بايد به جاي تكيه بر نمره و مدرك بر مقالات علمي و كارهاي پژوهشي تاكيد شود. وي پيشنهاد كرد در دوران سربازي از توان علمي استعدادهاي درخشان در پژوهشكده‌هاي مجهز علمي در مراكز نظامي استفاده شود. خانم نورالسادات ترابي، دارنده‌ي مدال طلاي المپياد جهاني شيمي سال 81 نيز در سخنان كوتاهي گفت: بايد زمينه‌اي فراهم شود كه كساني كه براي تحصيل به خارج مي‌روند بتوانند در پايان تحصيل، بدون مواجه شدن با مقررات پيچيده‌ي اداري به كشور بازگردند و علم خود را در خدمت به جامعه به كار گيرند. آقاي محمد فلاحي سيچاني، رتبه‌ي اول كنكور تجربي در سال 1380 و دانشجوي رشته‌ي بيوتكنولوژي دانشگاه تهران با اشاره به جايگاه اين رشته‌ي جديد گفت: از آن‌جا كه نخستين فارغ‌التحصيلان اين رشته در چند سال آينده وارد بازار كار مي‌شوند، بايد براي آنان برنامه‌ريزي اصولي شود تا امكان استفاده از تخصص آنان در بخش‌هاي مورد نياز فراهم گردد. آقاي فرشيد سادات شريفي، دارنده‌ي مدال طلاي المپياد ادبيات كشور و رتبه‌ي اول جشنواره‌ي خوارزمي با انتقاد از كم‌توجهي مراكز آموزشي عالي به معيارهاي محتوايي گفت: با ملاك‌هاي كمي نمي‌توان توان نخبگان علمي و دانشجويان برگزيده را ارزيابي كرد بلكه بايد تلاش‌هاي تحقيقي و پژوهشي را مورد توجه قرار داد و زمينه را براي افزايش اين‌گونه فعاليت‌ها فراهم كرد. آقاي سادات‌شريفي گفت نبايد المپيادها تبديل به نوعي كنكور شود بلكه بايد المپيادها را مبنا و پايه‌ي كارهاي گروهي پژوهشي قرار داد. خانم سعيده اميرتيموري، رتبه‌ي ششم كنكور سال 81 در رشته‌ي علوم‌انساني از استان كرمان با اشاره به مشكلات مناطق محروم، خواستار توجه بيش از پيش به استعدادهاي درخشان اين مناطق شد و بر لزوم ايجاد فضاي علمي در دانشگاه‌ها و كاستن از كاغذبازي موجود تاكيد كرد. خانم مهشيد تشكري، نفر سوم رشته‌ي هنر كنكور سال 81 نيز با اشاره به نقش هنر در ارتقا يا تخريب فرهنگ جامعه گفت: اگر در دوران دبيرستان و دانشگاه به ايجاد زمينه براي تقويت هنر صحيح و متعهد توجه نشود، جامعه از ابتذال هنري، دچار مشكلات فراواني خواهد شد. آقاي سيد محمد آذين، نفر هفتم كنكور سال 81 در رشته‌ي علوم‌انساني با تاكيد بر لزوم توجه جدي به مساله‌ي پژوهش و تحقيقات علمي گفت: بايد زمينه‌اي فراهم شود تا دانش‌پژوهان با اقتباس از دستاوردها علمي ديگر كشورها به دور از كپي‌برداري، زمينه‌ي توسعه و پيشرفت علمي در كشور را فراهم آورند. آقاي داود مرادي گراوندي رتبه‌ي سوم كنكور سال 81 در رشته‌ي رياضي با انتقاد از برخي مسائل جامعه پيشنهاد كرد از ميان نخبگان، يك گروه مشاورين تشكيل شود و در دست‌يابي به راه حل‌ها به ديدگاه‌هاي آنان توجه گردد. آقاي بهمن بهمني، دارنده‌ي مدال طلاي المپياد رياضي سال 80 بر لزوم الگوسازي از نخبگان علمي كشور براي قشر جوان تاكيد كرد و گفت: اگر فرهنگ تفكر در جامعه فراگير شود، قابليت استفاده از نخبگان بالا مي‌رود. در اين ديدار هم‌چنين خانم سميرا فروتن، مادر سيد فرشيد سادات‌شريفي، دارنده‌ي مدال طلاي ادبيات سال 80 كشوري و رتبه‌ي اول جشنواره‌ي خوارزمي ضمن تشكر از فراهم شدن فرصت اين ديدار، نوجوانان و جوانان كشور را سرشار از شور و انرژي دانست و گفت: توجه به نيازهاي اين آينده‌سازان و دادن اميد، آنان را به بهترين خدمت‌گذاران كشور تبديل خواهد كرد. در اين ديدار پس از سخنان شماري از برگزيدگان المپيادهاي جهاني و كشوري و نفرات برتر كنكور، رهبر معظم انقلاب اسلامي با ابراز خرسندي فراوان از ديدار با جمعي از جوانان هوشمند و ممتاز كشور تاكيد كردند: تكريم نخبگان و شور و شوق حركت و تلاش علمي بايد به فرهنگ عمومي تبديل شود. حضرت آيت‌الله خامنه‌اي با استقبال از ديدگاه‌ها و نظرياتي كه دانشجويان در اين ديدار بيان كردند افزودند: خدا را سپاسگزاريم كه دغدغه‌هايي كه در سال‌هاي اخير، بارها مورد تاكيد قرار گرفته است هم‌چون لزوم اهميت دادن به علوم محض، فراهم آوردن بستر مناسب براي رشد فكري و علمي و توجه مستمر به پژوهش و تحقيق به مطالبات عمومي جوانان هوشمند جامعه تبديل شده است. ايشان برنامه‌ريزي ويژه براي نخبگان را به موازات برنامه‌ريزي عمومي براي رسيدگي به همه‌ي قشرهاي جامعه، ضروري خواندند و خاطرنشان كردند: فراهم آوردن امكانات لازم براي نخبگان و شكوفا كردن استعدادهاي آنان، عين عدالت است؛ چرا كه صاحبان فكرها و ذهن‌هاي ممتاز مي‌توانند در پيشرفت علم، فرهنگ، هنر، صنعت و همه‌ي مسائل مورد نياز كشور، تاثير محسوسي بگذارند. حضرت آيت‌الله خامنه‌اي در تبيين ابعاد مختلف رفتن برخي نخبگان به خارج تصريح كردند: اگر اين كار با هدف استفاده از امكانات ديگر كشورها براي تكامل علمي و خدمت بهتر به كشور و جامعه انجام شود در حقيقت مهاجرت نخبگان است و امر پسنديده‌اي محسوب مي‌شود. ايشان با اشاره به تلاش بيگانگان براي ربودن استعدادهاي انساني و ثروت‌هاي حقيقي ديگر كشورها افزودند: اين مساله بعد بسيار منفي خروج برخي نخبگان از كشور را تشكيل مي‌دهد. ضمن آن‌كه اگر جوان هوشمندي صرفا براي زندگي راحت‌تر در خارج، ميهن خود را رها كند، اين مساله نيز نامطلوب است. ايشان با اشاره به تاكيد دين مبين اسلام مبني بر فراگيري علم از هر جاي جهان تصريح كردند: نخبگان كشور نبايد احساس كنند امكان ارتقا و تعالي علمي از آنان سلب شده است. به همين منظور، دستگاه‌هاي ذي‌ربط بايد براي سفر مطالعاتي اين‌گونه افراد به خارج برنامه‌ريزي منظمي انجام دهند. رهبر معظم انقلاب اسلامي اهتمام به توليد علم را وظيفه‌ي اصلي انديشمندان و استعدادهاي فكري كشور خواندند و افزودند: مشكلي كه از حدود 150 سال پيش و از ابتداي ورود علم جديد به كشور، گريبانگير جامعه شده است معضل ترجمه و تفكر ترجمه‌اي است؛ چرا كه بر اساس اين نگرش، جرات ايجاد فضاي جديد علمي از جامعه سلب مي‌شود و به علت رواج انديشه‌ي ترجمه‌اي در ميان نخبگان فرهنگ، اخلاق و عقايد سياسي بيگانگان نيز وارد كشور مي‌شود. مقام معظم رهبري فراموشي تمدن و هويت ملت را بدترين مشكل ممكن براي يك كشور برشمردند و تاكيد كردند: ايراني‌ها پايه‌گذاران بسياري از علوم بوده‌اند و غربي‌ها علوم فراواني را از ما آموخته‌اند اما متاسفانه بر اثر تبليغات بي‌وقفه‌ي غربي‌ها، امروز باور عمومي به توانايي و استعداد ايراني، كم‌رنگ شده است؛ در حالي كه مي‌توان با همت نخبگان كشور و برپايي جنبش نرم‌افزاري كاري كرد كه پنجاه سال ديگر ايران از لحاظ علمي بار ديگر سرآمد شود و غرب باز هم به علم و دانش اين سرزمين نيازمند گردد. ايشان تلاش بي‌وقفه و مشتاقانه‌ي استعدادها و انديشمندان را براي ايجاد حركت علمي، ضروري خواندند و افزودند: نبايد فراموش كرد كه قله‌هاي علمي امروز جهان براي كسب اين جايگاه سختي‌هاي فراواني تحمل كرده‌اند. حضرت آيت‌الله خامنه‌اي با اشاره به لزوم فراهم شدن امكانات لازم براي نخبگان و جوانان ممتاز كشور افزودند: ژرف‌انديشي در علم و ساختن علمي كشور مسووليت سنگيني است كه همه‌ي نخبگان در تمامي رشته‌ها بايد آن را بسيار جدي بگيرند. مقام معظم رهبري با اشاره به حضور درخشان جوانان ايراني در المپيادهاي جهاني افزودند: موفقيت‌هاي اين عزيزان، جرات و جسارت علمي قشر جوان ايران را به جهانيان ثابت كرد. ايشان اقتباس علمي از ديگران را با تبعيت از فرهنگ و اخلاق آنان، كاملا متفاوت دانستند و خاطرنشان كردند: فرهنگ بي‌ديني و اصالت ماديات، ربطي به پيشرفت علوم غربي ندارد و پيشرفت علمي غرب، هيچ‌گاه به معناي برتري فرهنگي آنان نبوده است. حضرت آيت‌الله خامنه‌اي با اشاره پرورش بزرگاني نظير ابن‌سينا، زكرياي رازي، خوارزمي و ديگر مفاخر ايران در دامان فرهنگ اسلامي خاطرنشان كردند: فرهنگ اسلامي هم‌چنان‌كه در مقاطعي از تاريخ اسلام ثابت شده است مي‌تواند پيشرفت همه‌جانبه را براي يك كشور به ارمغان بياورد. در اين ديدار، آقاي معين وزير علوم، تحقيقات و فن‌آوري نيز در سخناني با اشاره به اهميت والاي عنصر زمان و لزوم بهره‌گيري از فرصت‌ها جهت دست‌يابي به پيشرفت و توسعه‌ي علمي گفت: پيش‌نياز توسعه‌ي فرهنگي و اجتماعي كشور، توسعه‌ي علمي است و لازمه‌ي توسعه‌ي علمي هم توسعه‌ي انساني است و در كشور ما كه نخبگان آن از تعهد به همراهي دين و دانش برخوردار مي‌باشند زمينه‌ي توسعه‌ي علمي بسيار مهياتر است. وي توجه ويژه به استعدادهاي درخشان را از سياست‌هاي راهبردي وزارت علوم نام برد و افزود: بر همين اساس، اقداماتي جهت حمايت از استعدادهاي درخشان انجام گرفته كه تخصيص اعتبارات ساليانه، تسهيلات ويژه‌ي آموزشي، امكان تحصيل هم‌زمان در دو رشته‌ي تحصيلي، امكان اعطاي بورس و پذيرفته شدن در دانشگاه‌ها بدون آزمون از جمله‌ي اين اقدامات است.																							 
, يكي از دانشجويان در گفت‌وگو با خبرنگار آموزشي ايسنا، اين اعتراض را به نحوه تدريس و امتحان مدير گروه شيمي اين دانشگاه خواند كه باعث شده حدود چهار ترم دانشجويان در گذراندن يك درس شيمي فيزيك عقب بمانند. اين دانشجويان با تحصن يك هفته‌اي خود در مقابل ساختمان رياست دانشگاه، خواستار رسيدگي به وضع موجود شدند. اين دانشجويان مدعي هستند: مدرس مذكور با سوالات غيرمتعارف، باعث شده در دو سال اخير، تنها تعداد معدودي از دانشجويان درس شيمي فيزيك را بگذارنند.																							 
, به گزارش سرويس بين‌الملل ايسنا به نقل از شبكه‌ي خبري بي بي سي، اين دانشگاه در نظر دارد كه ظرفيت پذيرش دانشجويان خود را از 10 هزار تن به 15 هزار تن طي 10 تا 15 سال آينده برساند. همچنين اين دانشگاه در نظر دارد واحدهاي جديد درسي از قبيل تئاتر، فيلم و تلويزيون، حقوق و دندانپزشكي را ارايه كند. اين طرح‌هاي توسعه‌اي ازسوي شوراي شهر يورك در سپتامبر پس از مشاجره‌ عمومي مورد بررسي قرار گرفت. اين طرحها سپس به دولت ارايه خواهد شد. در صورت تصويب اين طرحها، مسوولان دانشگاه مزبور قرار است ساختمان جديد را تا پاييز 2007 احداث كنند. ساير دانشگاه‌هاي اين كشور نيز در حال گسترش هستند. براي مثال دانشگاه سوري در جريان ايجاد تاسيسات براي جديد دانشكده‌ پزشكي خود با هزينه‌ي 10 ميليون پوندي قرار دارد.																							 
, به گزارش خبرنگار صنفي ـ آموزشي خبرگزاري دانشجويان ايران - منطقه خوزستان - اداره كل فني‌وحرفه‌اي خوزستان در سال 84 با اقدام به كلنگ‌زني اين مركز ويژه خواهران توانسته 150 ميليون تومان از محل اعتبارات وزارت نفت جذب نمايد و پيش بيني مي‌شود تا 9 ماه آينده از اين مركز بهره‌برداري شود. به گزارش خبرنگار صنفي - آموزشي خبرگزاري ايسنا - منطقه خوزستان - در فاز نخست احداث اين مركز ،350 متر مربع براي احداث كارگاه آموزشي در نظر گرفته شده است. كلنگ‌زني مراكز فني‌وحرفه‌اي ويژه برادران در اميديه، هنديجان و لالي از مجموعه پروژه‌هاي سال 84 نيزچندي پيش در اين شهرها انجام شد.																							 
, دكتر محمد تقي احمدي در گفت و گو با خبرنگار آموزشي خبرگزاري دانشجويان ايران (ايسنا) اظهار داشت: دانشگاه تربيت مدرس برنامه‌اي دو ساله‌اي را براي ورود به مرحله پذيرش دانشجو در دوره‌هاي مجازي و يا آموزش از راه دور و از طريق اينترنت تدوين كرده است و از ترم گذشته نيز تعداد زيادي از كلاس‌هاي مجازي در كنار كلاس‌هاي حضوري دانشگاه تشكيل شده‌ است. وي گفت: اين آموزش براي دانشجوياني است كه در حال حاضر در دانشگاه تربيت مدرس تحصيل مي‌كنند البته دانشجويان دانشگاه‌هاي ديگر نيز مي‌توانند از طريق اينترنت به اين نوع آموزش دسترسي يابند ، اما استاد در مورد آنها فعاليت متقابلي نخواهد داشت. معاون آموزشي دانشگاه تربيت مدرس افزود: از سال آينده قرار است با كسب مجوزهاي لازم ، تعدادي دانشجو صرفا به صورت مجازي و از طريق شبكه اينترنت ، جذب دانشگاه تربيت مدرس شوند و با دريافت برنامه‌هاي درسي مشابه برنامه هاي حضوري از طريق اينترنت، بتوانند با يك استاد مشخص در هر درس در تماس باشند و نهايتا با طي برنامه‌اي مدون و مشخص، فارغ‌التحصيل شوند. دكتر احمدي اعلام كرد كه دانشگاه تربيت مدرس از بهمن ماه سال آينده با رعايت ضوابط وزارت علوم ، اقدام به جذب دانشجوي مجازي و اينترنتي مي‌نمايد. معاون آموزشي دانشگاه تربيت مدرس در مورد دروس دوره‌هاي مجازي اين دانشگاه، گفت: با توجه به اينكه حدود 250 رشته در دانشگاه تربيت مدرس وجود دارد كه از اين تعداد 170 رشته آن در مقطع فوق ليسانس و حدود 80 رشته نيز در مقطع دكتري است و با توجه به اينكه اين امكان وجود ندارد كه همه اين رشته‌ها از طريق اينترنت تدريس شود، ضوابط رشته‌هايي را كه مي توانند از اين طريق در مرحله اول دانشجو بگيرند تدوين شده‌ است، اما اين تعداد كمتر از 10 درس است كه بيشتر شامل رشته‌هاي علوم انساني ، علوم نظري و تئوري است. معاون آموزشي دانشگاه تربيت مدرس در بخش ديگري از سخنان خود تاكيد كرد: يكي از بخشنامه‌هاي جديد وزارت علوم اين است كه دانشگاه‌ها &nbsp;در ايجاد دوره‌هاي نوبت دوم شبيه دوره شبانه و آموزش مجازي مختار هستند كه ايجاد &nbsp;اين دو مورد به صورت اصولي در شوراي آموزشي دانشگاه به تصويب رسيده است ، اما هنوز مراحل اداري شوراي دانشگاهي آن باقي مانده است. دكتر احمدي در پايان &nbsp;اظهار اميدواري كرد : دوره‌هاي نوبت دوم و دوره‌هاي مجازي به عنوان روش‌هاي جديد پذيرش دانشجو در كنار روش ‌پايه و اصلي از سال‌هاي آينده ايجاد شود تا بتوان تا حدي نيازهاي شديدي كه اكنون در مقطع كارشناسي ارشد ايجاد شده است، را پاسخگو بود. hنتهاي پيام																							 
, به گزارش سرويس صنفي - آموزشي خبرگزاري دانشجويان ايران - منطقه خوزستان - بر اين اساس، شوراي دانشگاه شهيد چمران اهواز با راه‌اندازي دوره‌هاي « دكتراي فيزيولوژي جانوري در دانشكده‌ي علوم» ، « دكتراي مشاوره در دانشكده علوم تربيتي» ، «كارشناسي ارشد كامپيوتر در دانشكده مهندسي » و «كارشناسي ارشد بافت شناسي مقايسه‌اي در دانشكده دامپزشكي» موافقت كرد.																							 
, دكتر عبدالمجيد حلمي در گفت‌وگو با خبرنگار صنفي- آموزشي خبرگزاري دانشجويان ايران (ايسنا) - منطقه خراسان،افزود: سرانه نسبت به سال قبل 10 درصد افزايش داشته ولي به همان ميزان تورم جامعه بيشتر شده است. وي درباره كاهش شهريه و تأثير آن بر كاهش بودجه گفت: كاهش بودجه در توسعه عمراني دانشگاه تأثير گذاشته است و اين كاهش بودجه را با تسهيلات بانكي جبران خواهيم كرد. حلمي درباره كاهش شهريه در ترم جديد گفت: تصميم گيرنده كاهش شهريه ها هيات امناي دانشگاه است و سرانه هر دانشجو در سال جاري حدود 700 هزار تومان خواهد بود.																							 
, معاون آموزشي دانشكده پيراپزشكي دانشگاه علوم پزشكي تهران: اجراي نسنجيده طرح تمام وقتي، منجر به بي انگيزگي استادان مي‌شود																							 
, بي انگيزگي و عدم وفاداري اساتيد به دانشگاه‌ها مي‌شود. دكتر حسين درگاهي، معاون آموزشي دانشكده پيراپزشكي دانشگاه علوم پزشكي تهران در گفت‌وگو با خبرنگار آموزشي خبرگزاري دانشجويان ايران (ايسنا)، افزود: اجراي طرح تمام وقتي، بدون تعديل درآمدهاي خصوصي و دولتي در بخش پزشكي، همچنين به كاهش بيشتر خلاقيت و نوآوري در محيط‌هاي دانشگاهي و هدايت آن به مراكز خصوصي منجر مي‌شود كه اين امر در نهايت ضربه سنگيني به بخش آموزش پزشكي كشور وارد خواهد كرد. وي با بيان اينكه وظيفه‌ اعضاي هيات علمي، تنها رفتن به سر كلاس و درس دادن نيست، تصريح كرد: انجام فعاليت‌هاي آموزشي، پژوهشي، فرهنگي و شركت در سمينارها و كنفرانس‌هاي علمي نيز جزو وظايف يك عضو هيات علمي مي‌باشد كه طرح تمام وقتي استادان علوم پزشكي درصورت اجراي صحيح، امكان تحقق اين امور را فراهم خواهد كرد.																							 
, دكتر سليمان ايرانزاده، رييس دانشگاه آزاد اسلامي واحد مهاباد با اعلام اين خبر گفت: پذيرش دانشجو در اين رشته‌ها از ابتداي مهر آغاز مي‌شود. وي تقويت رشته‌هاي علوم پايه و توسعه دوره‌هاي تحصيلات تكميلي را از برنامه‌هاي در دست اقدام دانشگاه عنوان و اظهار كرد: در آينده‌اي نزديك مراحل نهايي تصويب چندين رشته در مقطع كارشناسي ارشد نيز به پايان مي‌رسد و با تصويب قطعي آنها در صدد ايجاد يك دانشكده تحصيلات تكميلي در مهاباد هستم.																							 
, به گزارش سرويس صنفي آموزشي خبرگزاري دانشجويان ايران، نتايج آزمون ورودي دوره دكتراي تخصصي (p.h.d) و دستياري رشته‌هاي علوم پايه پزشكي و بهداشت روز پنجشنبه 17 دي ماه ازطريق روزنامه‌هاي كثيرالانتشار و آدرس اينترنتي www.dme.hbi.ir اعلام مي‌شود. بنا به اين گزارش در اين آزمون 140 نفر در 24 رشته و 11 مركز دانشگاهي پذيرفته شده‌اند.																							 
, به گزارش سرويس بين‌الملل ايسنا به نقل از شبكه خبري بي.بي.سي، در گزارشي از سوي دپارتمان آموزش و مهارت‌هاي اين كشور آمده است كه تعداد دانشجوياني كه از اين كشور به خارج سفر مي‌كنند بيشتر شده، اما آنها عمدتا كشورهايي را كه زبان مردمشان انگليسي است، انتخاب مي‌كنند. آنها مي‌گويند تمايل زيادي براي ادامه تحصيل در خارج را دارند اما محدوديت‌هاي زباني و كمبودهاي مالي آنها را متوقف كرده است. به طور كلي تعداد مراجعه اين دانشجويان در كشورهاي انگليسي زبان از قبيل آمريكا، كانادا، استراليا و نيوزلند افزايش يافته است.																							 
, دكتر عباسعلي اللهياري رييس كميسيون آموزش و تحقيقات مجلس در خصوص جلسه‌ي امروز كميسيون به خبرنگار سرويس پارلماني ايسنا، گفت: در جلسه‌ي امروز كميسيون راه‌كار اجرايي مصوبه‌ي مجلس در خصوص الحاق آموزش پزشكي به وزارت علوم مورد بررسي قرار گرفت. وي افزود: هنوز نتيجه‌اي در اين خصوص به دست نيامده است و در واقع چون اين موضوع، مصوبه تلقي مي‌شود، ما در حال بررسي راهكار اجرايي آن مبني بر تدريجي بودن لحاظ كردن نظرات كارشناسي، كاهش تنش‌هاي موجود و كاهش بار مالي آن در دو وزارتخانه هستيم.																							 
, معاون سازمان سنجش كشور خبر داد: ‌كارت‌ ورود به‌ جلسه‌ كليه‌ داوطلبان‌ آزمون‌ سراسري ‌سال‌ 1385 از‌ صبح روز دوشنبه پنجم تير ماه در 375 حوزه در سراسر كشور توزيع مي‌شود. دكتر محمد حسين پوركاظمي در گفت‌و‌گو با خبرنگار صنفي آموزشي خبرگزاري دانشجويان ايران، اظهار كرد: &nbsp; آزمون سراسري 1385 دانشگاهها و موسسات آموزش عالي كشور در روزهاي جمعه، شنبه و يكشنبه 9 الي 11 تير ماه با شركت يك ميليون و 345 هزار داوطلب در بيش از 370 شهر در داخل &nbsp;و 14 كشور خارجي برگزار مي‌شود. وي گفت: كارت ورود به جلسه &nbsp;كليه داوطلبان گروههاي آزمايشي علوم رياضي و فني ، علوم تجربي، علوم انساني، هنر و زبانهاي خارجي كنكور بر مبناي شهرستان محل اقامت فعلي آنان توزيع مي شود. وي توزيع كارت ورود به جلسه داوطلبان شهرستاني - به جز داوطلبان تهران و شميرانات - بر اساس سال تولد انجام مي‌شود، اظهار كرد: كارت كليه متولدين (خواهران و برادران) سال 1367 و بعد از آن صبح روز دوشنبه، كليه متولدين سال 66 بعدازظهر روز دوشنبه، كليه متولدين سالهاي 64 و 65 صبح روز سه‌شنبه و كليه متولدين سال 63 و قبل از آن بعدازظهر روز سه شنبه در شهرستان محل اقامت فعلي آنان توزيع مي‌شود. وي افزود: داوطلبان بايد با توجه به سال تولد خود در تاريخهاي تعيين شده، شخصا با در دست داشتن شناسنامه عكسدار ياكارت شناسايي معتبر عكسدار و اصل قبض رسيد پست سفارشي ارسال مدارك ثبت نام براي دريافت كارت ورود به جلسه آزمون مراجعه كنند. به گفته وي، براي داوطلباني كه مدارك ثبت‌نام آنان با توجه به ضوابط عمومي و اختصاصي آزمون سراسري 85 باطل و قبلا نيز با آنان مكاتبه شده است، كارت ورود به جلسه آزمون صادر نشده و توصيه مي‌شود از مراجعه به حوزه‌هاي توزيع كارت خودداري كنند. دكتر پوركاظمي گفت: توزيع كارت داوطلبان در نوبت صبح از ساعت 7 الي 12 و در نوبت بعدازظهر از ساعت 14 الي 19 &nbsp;انجام مي‌شود. زمان و مكان توزيع كارت داوطلبان تهراني - تهران و شميرانات- به تفكيك حوزه خواهران و برادران و براساس سال تولد و شماره‌ شناسنامه به شرح زير است: *** حوزه‌ خواهران ****‌ دانشگاه تهران‌ صبح روز دوشنبه از ساعت 7 الي 12 كليه متولدين سال 1358 و سالهاي قبل آن و متولدين سال 1359 از شماره شناسنامه 1 تا شماره شناسنامه 11783 عصر روز دوشنبه از ساعت 14 الي 19 متولدين سال 1359 از شماره شناسنامه 11784 تا آخر، كليه متولدين سالهاي 1360 و 1361 و همچنين متولدين سال 1362 از شماره شناسنامه 1 تا 7573 صبح روز سه‌شنبه متولدين سال 1362 از شماره شناسنامه 7574 تا آخر و كليه متولدين سال 1363 و همچنين متولدين سال 1364 از شماره شناسنامه 1 تا شماره شناسنامه 313 عصر روز سه‌شنبه متولدين سال 1364 از شماره شناسنامه 314 تا 26892 دانشكده‌ روانشناسي و علوم تربيتي دانشگاه تهران صبح روز دوشنبه همچنين متولدين سال 1364 از شماره شناسنامه 26893 تا آخر و همچنين متولدين 1365 از شماره شناسنامه 1 تا 9435 عصر روز دوشنبه متولدين سال 1365 از شماره شناسنامه 9436 تا 20474 صبح روز سه‌شنبه متولدين سال 1365 از شماره شناسنامه 20475 تا 26571 عصر روز سه‌شنبه متولدين سال 1365 از شماره شناسنامه 26572 تا 53188 دانشكده‌ عمران دانشگاه‌ صنعتي‌ خواجه‌نصيرالدين‌ طوسي صبح روز دو‌شنبه تولدين سال 1365 از شماره شناسنامه 53189 تا آخر و همچنين متولدين سال 1366 از شماره شناسنامه 1 تا شماره شناسنامه 3529 عصر روز دوشنبه متولدين سال 1366 از شماره شناسنامه 3530 تا 11420 صبح روز سه‌شنبه متولدين سال 1366 از شماره شناسنامه 11421 تا 24805 عصر روز سه‌شنبه متولدين سال 1366 از شماره شناسنامه 24806 تا 29979 دانشكده‌ پرستاري و مامايي ‌ دانشگاه‌ علوم پزشكي تهران صبح روز دوشنبه متولدين سال 1366 از شماره شناسنامه 29980 تا 36693 عصر روز دوشنبه متولدين سال 1366از شماره شناسنامه 36694 تا 46439 صبح روز سه‌شنبه متولدين سال 1366 از شماره شناسنامه 46440 تا 92839 عصر روز سه‌شنبه متولدين سال 1366 از شماره شناسنامه 92840 تا آخر و همچنين متولدين سال 1367 از شماره شناسنامه 1 تا شماره شناسنامه 9868 دانشگاه تربيت معلم تهران صبح روز دوشنبه متولدين سال 1367 از شماره شناسنامه 9869 تا 34822 عصر روز دوشنبه متولدين سال 1367 از شماره شناسنامه 34823 تا 44965 صبح روز سه شنبه متولدين سال 1367 از شماره شناسنامه 44966 تا 57808 عصر روز سه شنبه متولدين سال 1367 از شماره شناسنامه 57809 تا آخر و همچنين كليه متولدين سال 1368 و سالهاي بعد از آن *** حوزه برادران *** دانشگاه علم و صنعت ايران صبح روز دوشنبه كليه متولدين سال 1358 و سالهاي قبل از آن و همچنين متولدين سال 1359 از شماره شناسنامه 1 تا 38996 عصر روز دوشنبه متولدين سال 1359 از شماره شناسنامه 38997 تا آخر و كليه متولدين سالهاي 1360 ، 1361 و 1362 و همچنين متولدين سال 1363 از شماره شناسنامه 1 تا شماره شناسنامه 14994 صبح روز سه شنبه متولدين سال 1363 از شماره شناسنامه 14995 تا آخر و كليه متولدين سال 1364 و همچنين متولدين سال 1365 از شماره شناسنامه 1 تا شماره شناسنامه 18599 عصر روز سه شنبه متولدين سال 1365 از شماره شناسنامه 18600 تا آخر و همچنين متولدين سال 1366 از شماره شناسنامه 1 تا شماره شناسنامه 4687 دانشگاه صنعتي شريف صبح روز دوشنبه متولدين سال 1366 از شماره شناسنامه 4688 تا شماره شناسنامه 29000 عصر روز دوشنبه متولدين سال 1366 از شماره شناسنامه 29001 تا شماره شناسنامه 40392 صبح روز سه شنبه متولدين سال 1366 از شماره شناسنامه 40393 تا شماره شناسنامه 94383 عصر روز سه شنبه متولدين سال 1366 از شماره شناسنامه 94384 تا آخر و همچنين كليه متولدين سال 1367 از شماره شناسنامه 1 تا شماره شناسنامه 16222 دانشگاه صنعتي اميركبير صبح روز &nbsp;دوشنبه متولدين سال 1367 از شماره شناسنامه 16223 تا شماره شناسنامه 39939 عصر روز دوشنبه متولدين سال 1367 از شماره شناسنامه 39940 تا شماره شناسنامه 47028 صبح روز سه شنبه متولدين سال 1367 از شماره شناسنامه 47029 تا شماره شناسنامه 62333 عصر روز سه شنبه متولدين سال 1367 از شماره شناسنامه 62334 تا آخر و همچنين كليه متولدين سال 1368 و سالهاي بعد از آن. نشاني حوزه هاي توزيع كارت شايان ذكر است، امسال نشاني حوزه‌هاي توزيع كارت از سوي سازمان سنجش اعلام نشده بود كه خبرگزاري دانشجويان ايران جهت تسهيل &nbsp;امكان دريافت كارت &nbsp;داوطلبان، نشاني حوزه‌ها را تهيه و به شرح زير منعكس كرده است: دانشگاه تهران در خيابان انقلاب، بالاتر از ميدان انقلاب، دانشكده پرستاري و مامايي دانشگاه تهران در ضلع شرقي ميدان توحيد، دانشكده روان شناسي و علوم تربيتي دانشگاه تهران در اتوبان جلال ال احمد، تقاطع اتوبان چمران، مقابل كوي نصر، دانشگاه تربيت معلم در خيابان مفتح بالاتر از تقاطع خيابان انقلاب، دانشگاه علم و صنعت در ميدان رسالت خيابان فرجام، دانشگاه صنعتي شريف در خيابان آزادي، دانشگاه صنعتي اميركبير در خيابان حافظ و دانشكده عمران دانشگاه خواجه نصير نيز در خيابان ميرداماد، روبروي ساختمان اسكان قرار دارد. گفتني است، واحد پاسخگويي‌ غيرحضوري‌ آزمون‌ سراسري‌ سال‌ 1384 براي‌ كليه‌ داوطلبان‌ همه‌ روزه‌ از ساعت‌ 8 الي‌ 12 و از ساعت‌ 14 الي‌ 20 آماده‌ پاسخگويي‌ به‌ سوالات‌ است و داوطلبان‌ مي‌توانند با شماره‌ تلفنهاي‌ 99-88923595 به‌ طور مستقيم‌ (واحد پاسخگويي‌ غيرحضوري‌آزمون‌ سراسري‌ سال‌ 1384) با روابط‌ عمومي‌ سازمان‌ سنجش‌ آموزش‌ كشور تماس‌ حاصل كنند.																							 
, معاون برنامه‌ريزي و ارزيابي دانشگاه پيام‌نور با اشاره به كسري بودجه 342 ميليارد توماني دانشگاه، هشدار داد كه در صورت عدم جبران اين كسري بودجه، دانشگاه در سال 1385 با چالش جدي مواجه مي‌شود. دكتر غلامرضا كاتب، در گفت‌وگو با خبرنگار صنفي و آموزشي خبرگزاري دانشجويان ايران، درباره كسري بودجه دانشگاه پيام‌نور، اظهار كرد: دانشگاه در بخش جاري 192 ميليارد تومان و در قسمت پروژه‌هاي نيمه‌تمام عمراني 58 ميليارد تومان كسري بودجه دارد. وي همچنين كسري بودجه در بخش توسعه it و جذب هيات علمي را نزديك به 92 ميليارد تومان بيان و ابراز اميدواري كرد كه مجلس بالاي 190 ميليارد تومان كسري جاري دانشگاه پيام نور را جبران كند. وي همچنين گفت: دانشگاه پيام نور با 25 درصد كسري بودجه مواجه است كه 10 درصد مربوط به كاهش شهريه كارشناسي ارشد و 15 درصد نيز در رابطه با عدم افزايش شهريه براساس نرخ تورم است. معاون دانشگاه پيام‌نور با اشاره به اينكه براي اولين بار در سازمان مديريت و برنامه‌ريزي،‌ بودجه دانشگاهي بر اساس سرانه دانشجويي تنظيم شده است، بيان كرد: سرانه دانشجويي كه براي بودجه دانشگاه پيام‌نور در نظر گرفته شده است 200 هزار تومان است، در صورتي كه اين سرانه براي دانشگاه‌هاي دولتي روزانه يك ميليون و 600 هزار تومان است. وي افزود: از اين 200 هزار تومان سرانه دانشجويي دانشگاه پيام نور، 160 هزار تومان بايد از شهريه و 40 هزار تومان نيز از راه كمك دولت تامين شود. وي در ادامه گفت: نزديك به يك هشتم شهريه دانشگاه‌هاي دولتي امسال به سرانه بودجه پيام نور تعلق مي‌گيرد. به گفته معاون برنامه‌ريزي و ارزيابي دانشگاه پيام‌نور، در بخش فرهنگي و همچنين بخش تحقيقات و پژوهش نيز ميزان اعتبارات دانشگاه صفر است، در صورتي كه ميزان اعتبار فرهنگي سرانه دانشگاه دولتي 20 هزار تومان است. دكتر كاتب گفت: يك فعاليت اساسي و مهمي كه دانشگاه پيام نور دنبال مي‌كند بحث توسعه فعاليت it ، توليدات محتواي الكترونيكي، تجهيزات آزمايشگاهي و همچنين توسعه سيستم‌هاي آموزش مجازي كه در واقع راهگشاي اساسي كار توسعه دانشگاه است و در اين زمينه چيزي حدود 20 ميليارد تومان نياز به اعتبار داريم. معاون برنامه‌ريزي و ارزيابي دانشگاه پيام‌نور اظهار داشت: در صورتي كه دانشگاه بتواند زيرساختارهاي توسعه it را مهيا كند، آموزش مجازي براي دانشجويان دانشگاه پيام‌نور فراهم خواهد شد. وي تاكيد كرد: با توجه به دو رويكرد مهم و مردمي دولت جديد مبني بر كاهش شهريه و افزايش ظرفيت پذيرش دانشجو، دانشگاه پيام نور براي اجرا اين دو رويكرد نياز به حمايت جدي دولت دارد. معاون برنامه‌ريزي و ارزيابي دانشگاه پيام‌نور در عين حال افزود: عليرغم مشكل اعتباري دانشگاه، شهريه دانشگاه پيام نور امسال نه تنها افزايش نمي‌يابد بلكه در دوره كارشناسي ارشد 10 درصد كاهش شهريه اعمال مي‌شود. دكتر كاتب در خاتمه تصريح كرد: در صورتي كه دولت بخواهد براي همه مردم در سراسر نقاط كشور فرصت برابر آموزشي را فراهم كند بهترين روش توسعه دانشگاه پيام نور است.																							 
, دكتر ايران‌زاده، رييس دانشگاه آزاد اسلامي مهاباد در گفت‌وگو با خبرنگار ايسنا با بيان اين مطلب افزود: در پي تصويب نهايي رشته كارشناسي ارشد ادبيات فارسي اين واحد از سال تحصيلي آينده اقدام به پذيرش دانشجو به روش نيمه متمركز خواهد كرد. وي در ادامه از تلاش براي ايجاد رشته دكتري تخصصي ادبيات فارسي طي سال‌هاي آينده خبر داد و افزود: يكي از استراتژي‌هاي ما گسترش رشته‌هاي تحصيلي به خصوص در مقطع كارشناسي ارشد و دكتري تخصصي است و در نظر داريم كه دوره كارشناسي ارشد رشته عمران به تصويب قطعي رسانده و در اين رشته نيز بتوانيم دانشجو پذيرش نماييم.																							 
, همايش بزرگداشت شهدا و شب خاطره با حضور سرداران دفاع مقدس در اسفند ماه سال جاري در واحد علوم و تحقيقات برگزار مي شود. به گزارش سرويس صنفي فرهنگي خبرگزاري دانشجويان ايران (ايسنا)، دكتر خليل علي محمدزاده معاون فرهنگي واحد در چهل و چهارمين جلسه شوراي فرهنگي واحد علوم و تحقيقات با اعلام اين خبر تصريح كرد: كارگاه تبيين خدمات دانشگاه آزاد اسلامي با حضور اساتيد، دانشجويان و كارشناسان واحد در هفته سوم اسفند ماه سال جاري در اين واحد برگزار خواهد شد. همچنين برگزاري جشنواره بزرگ شعر و ادبيات دانشجويان با عنوان پيامبر اعظم (ص) در هفته اول اسفند ماه 85 و جشنواره تحقيقات دانشجويي در ارتباط با پيامبر اسلام، با حضور شخصيت‌هاي فرهنگي و نيز موافقت با مجوز انتشار نشريه «مستا» به صاحب امتيازي و مدير مسئولي حميدرضا دهنار صيدي دانشجوي رشته مهندسي صنايع در مقطع كارشناسي ارشد از ديگر مصوبات جلسه شوراي فرهنگي واحد علوم و تحقيقات بود. بر اساس اين گزارش با هماهنگي بسيج دانشجويي مقرر شد اردوي راهيان نور به مناطق جنگي جنوب به مدت 5 روز به صورت مجزا براي برادران و خواهران از 15 لغايت 29 اسفند ماه سال جاري برگزار شود. همچنين برگزاري نمايشگاه علمي، فرهنگي، سياسي و مذهبي در محرم و دهه فجر انقلاب اسلام در ساختمان علوم پايه يكي از پيشنهادهاي بسيج دانشجويي بود كه مورد موافقت قرار گرفت. طبق مصوبات چهل و چهارمين جلسه شوراي فرهنگي و به درخواست دفاتر فرهنگ اسلامي كليه دانشكده هاي تابعه واحد علوم و تحقيقات مسابقه كتابخواني به مناسبت سال پيامبر اعظم (ص) از آثار شهيد مطهري در دهه دوم اسفند ماه 85 برگزار خواهد شد. همچنين در اين جلسه اردوي دانشجويان رتبه اول تا سوم واحد در مقطع كارشناسي ارشد و دكتري به شهر اصفهان و ديدار از شهرك تحقيقاتي و فن آوري مورد تاييد قرار گرفت. برگزاري كلاسهاي مديريت نشريه و رسانه براي اعضاي هيات تحريريه نشريات دانشجويي توسط روابط عمومي واحد و تاكيد بر آوردن شناسنامه نشريه با ذكر اسامي افراد صاحب امتياز، مدير مسئول و سردبير و در صورت تمايل اعضاي هيات تحريريه و نحوه ارتباط با نشريه (شماره تلفن تماس يا e-mail) و آدرس محل فعاليت (دانشكده محل تحصيل صاحب امتياز و يا مدير مسئول) در اول يا آخر كليه نشريات دانشجويي مجوزدار يكي ديگر از مصوبات اين جلسه بود. همچنين در اين جلسه مقرر شد پوستر فراخوان به منظور جمع آوري شعرهاي سروده شده توسط دانشجويان با موضوع سقوط دن كيشوت خاورميانه «صدام» آماده شود تا اشعار دانشجويان در قالب كتابي انتشار يابد و نيز پوستر فراخواني نيز با هدف جمع آوري گزيده اشعار دانشجويان طراحي تا اشعار منتخب دانشجويان نيز ماندگار شود.																							 
, به گزارش خبرنگار صنفي آموزشي خبرگزاري دانشجويان ايران، دانشگاه صنعتي امير كبير در سال تحصيلي 85-84 در رشته‌ي مهندس مكانيك ظرفيت پذيرش دانشجو را در گرايشهاي طراحي جامدات، حرارت و سيالات، ساخت وتوليد افزايش داد. بر اين اساس، اين دانشگاه در گرايشهاي طراحي جامدات، حرارت و سيالات تعداد 70 نفر و در گرايش طراحي جامدات تعداد 35 نفر دانشجو مي‌پذيرد. در خاتمه شايان ذكر است، داوطلبان مي‌توانند براي انتخاب رشته و ظرفيت مذكور كد 1775 را در دفترچه شماره‌ي 2 انتخاب نمايند.																							 
, به گزارش خبرنگار سرويس آموزشي خبرگزاري دانشجويان ايران (ايسنا)، دانشگاه آزاد اسلامي به منظور حمايت از ارائه كنندگان مقالات در همايشهاي معتبر داخل كشور، از اين پس هزينه شركت در مجامع علمي معتبر داخلي كساني كه بنام اين دانشگاه مقاله ارائه كنند پرداخت مي‌كند. لازم به ذكر است، اين هزينه شامل هزينه‌هاي ثبت‌نام، بليت رفت و برگشت و حداكثر 5 روز اقامت مي‌باشند.																							 
, به گزارش سرويس صنفي آموزشي خبرگزاري دانشجويان ايران (ايسنا)،- منطقه يزد، دكتر منتظري در اين مراسم گفت: جهاد دانشگاهي، الگوي توسعه نظام جمهوري است. وي جهاد دانشگاهي را نهادي پيش‌رو در بخش جنبش نرم‌افزاري و توليد علم در كشور دانست و گفت: جهاد دانشگاهي نهادي است كه حركت و جهت‌گيري در آن به سمت خداست. دكتر منتظري در ادامه دانشجويان را به تلاش بهتر و استفاده حداكثري از فرصت‌هاي موجود فرا خواند و متذكر شد: اين تلاش‌ها مي‌تواند مسئولين را نيز به جوشش بيشتر وا دارد. دكتر توكلي معاون اجرايي سازمان سنجش كشور نيز در اين مراسم ضمن اشاره به سابقه طولاني آزمون‌هاي سراسري در كشور، گفت: هدف سازمان سنجش در اين راستا انتخاب شيوه‌هاي مناسب براي پذيرش دانشجو و روش‌هاي علمي جهت هدايت افراد و نيز انتخاب رشته‌هاي آموزشي براي بهترين‌ افراد مي‌باشد و خوشبختانه هر سال بر كيفيت اين اهداف افزوده مي‌شود. وي ادامه داد: با گسترش آموزش عالي در بخش‌هاي غيردولتي و موسسات آموزش عالي غيرانتفاعي، پذيرش در اين مراكز نيز در قالب آزمون سراسري انجام و ضوابط حاكم بر آزمون‌ دانشگاه‌هاي دولتي براي داوطلبان اين مراكز نيز اعمال مي‌گردد و تنها كساني كه حد نصاب نمره لازم و لياقت ورود به رشته‌هاي آموزشي را كسب كنند به آن راه مي‌يابند. دكتر توكلي ابراز اميدواري كرد؛ با توجه به افزايش پذيرش دانشجو در دوره‌هاي مختلف دانشگا‌ه‌ها و موسسات آموزش عالي، دوره‌هاي شبانه و پيام نور و موسسات غيرانتفاعي غيردولتي و ساير دوره‌ها طي چند سال آتي شاهد برابري تعداد پذيرش دانشجويان در دانشگاه‌ها و موسسات آموزش عالي با تعداد داوطلبان باشيم. گفتني است، ساختمان آموزش عالي جهاددانشگاهي اردكان مشتمل بر 15 كلاس آموزشي،‌ كارگاه‌هاي چاپ و بافت،‌ آزمايشگاه،‌ آتليه عكاسي و سايت كامپيوتر در ساختماني با زيربناي 4 هزار مترمربع و اعتباري بالغ بر 10 ميليارد ريال احداث گرديده است. نيمي از اين هزينه توسط عباس متولي‌زاده از خيرين اردكان و مابقي توسط شركا معدني چادرملو و موسسه آموزش عالي جهاد دانشگاهي تامين گرديده است. شايان ذكر است، هم اكنون 850 دانشجو در 3 گرايش بافت، طراحي و رنگسازي رشته فرش،‌كارداني‌هاي فرش، گرافيك،‌ صنايع دستي و معماري و همچنين كارشناسي ناپيوسته معماري در اين موسسه مشغول به تحصيل‌اند.																							 
, به گزارش سرويس آموزشي ايسنا، داوطلباني كه تا كنون نسبت به تكميل و ارسال مدارك ثبت‌نامي خود براي شركت در اين آزمون اقدامي نكرده‌اند، مي‌توانند تا روز يكشنبه 16 آذر ماه جاري با مراجعه به دفاتر پستي در شهرستان‌ها نسبت به ثبت‌نام خود اقدام كنند. شايان ذكر است، داوطلبان تهراني نيز براي ثبت‌نام بايد صرفا به مناطق پستي 13، 15 و 16 و شهرري مراجعه كنند و نسبت به تكميل و تحويل مدارك ثبت‌نام خود اقدام كنند.																							 
, معاون آموزشي وزارت علوم، تحقيقات و فناوري طي نامه‌اي از رييس دانشگاه آزاد اسلامي خواست تا گزارشي از نحوه و ميزان دريافت شهريه آن دانشگاه در سال تحصيلي جاري و نسبت آن با شهريه سال تحصيلي گذشته را تهيه و به معاونت آموزشي ارسال كند. به گزارش سرويس صنفي آموزشي خبرگزاري دانشجويان ايران (ايسنا)، دكتر حسن خالقي در اين نامه بر استرداد مابه التفاوت شهريه دانشجويان در صورت افزايش نسبت به سال گذشته، خارج از مصوبه هيات امناي آن دانشگاه تاكيد كرده است.																							 
, دكتر رامين رحماني در گفت‌وگو با خبرنگار صنفي آموزشي خبرگزاري دانشجويان ايران، از موافقت شوراي گسترش وزارت علوم، تحقيقات و فناوري جهت پذيرش دانشجو در دوره مشترك كارشناسي ارشد رشته‌هاي كاربرد كامپيوتر در كشاورزي و مكانيزاسيون كشاورزي در دانشگاه علوم كشاورزي و منابع طبيعي گرگان خبر داد. وي گفت: اين دوره‌ها نيز با همكاري دانشگاه‌هاي اوكراين راه‌اندازي مي‌شود. وي با اشاره به طرح توسعه ده‌ساله دانشگاه علوم كشاورزي و منابع طبيعي گرگان گفت: در چشم‌اندازي ده‌ساله آينده دانشگاه، ‌راه‌اندازي 30 دوره دكتري و 50 رشته كارشناسي ارشد ديده شده است. گفتني است، در حال حاضر 18 رشته كارشناسي ارشد و هفت دوره دكتري در اين دانشگاه داير شده است.																							 
, به گزارش خبرنگار آموزشي ايسنا، دكتر هوشنگ طالبي، رييس دانشگاه اصفهان در آستانه سال جديد تحصيلي با بيان اين مطلب، اظهار داشت: سياست اصلي دانشگاه، آموزش و پژوهش در سطح آموزش عالي است، در بعد تربيت نيروي انساني متخصص نيز دانشگاه‌ها از جايگاه ويژه‌اي برخودارند. دانشگاه اصفهان نيز در اين زمينه با اعتقاد بر آموزش با محوريت پژوهش، مراكز متعدد پژوهشي را ايجاد نموده و با بسياري از موسسات پژوهشي داخلي و بيش از ‌?? كشور جهان ارتباط و فعاليت دارد، همچنين در انتشار مقالات علمي در نشريات تخصصي بين‌المللي نيز رشد ‌??? درصدي داشته است. وي افزود: در دانشگاه اصفهان در سال جاري در مقطع كارشناسي روزانه در ‌?? رشته ‌???? نفر، كارشناسي شبانه در ‌?? رشته ‌??? نفر، كارشناسي ارشد در ‌?? رشته ‌??? نفر و در ‌?? رشته دكترا ‌?? نفر دانشجوي جديد الورود پذيرش شده‌اند كه از اين تعداد ‌??? نفر از داوطلبان مقطع كارشناسي داراي رتبه زير ‌???? بوده‌اند. رييس دانشگاه اصفهان سهم دانشجويان دختر اين دانشگاه را در مقطع كارشناسي ‌?/?? درصد، كارشناسي ارشد ‌?? درصد و در مقطع دكترا ‌?? بيان كرد و گفت: امسال براي اولين بار طبق بخشنامه وزارت علوم مبني بر گزينش دانش‌آموزان نخبه بدون آزمون سراسري، پس از بررسي پرونده تحصيلي و مصاحبه با ‌?? متقاضي، ‌? دانشجو بدون حضور در آزمون سراسري در اين دانشگاه پذيرش شده‌اند. وي در ادامه افزود: بر طبق برنامه پنج ساله توسعه نسبت استاد به دانشجو يك به ‌?? مي‌باشد كه در حال حاضر اين نسبت با احتساب دانشجويان شبانه ‌? بر ‌?? است، كه اين رقم در مقايسه با ديگر دانشگاه‌ها، مناسب است. دكتر طالبي در پايان مشكلات عمده اين دانشگاه را كمبود اعتبارات مالي و عدم گسترش و توسعه امكانات رفاهي دانشجويان دانست و اظهار اميدواري كرد: اين مشكلات با برنامه‌ريزي‌هاي بهينه و مساعدت مسؤولان برطرف شود.																							 
, دكتر حميدهنرپيشه، معاون دبيرخانه شوراي آموزش پزشكي و تخصصي وزارت بهداشت، در گفت‌وگو با خبرنگار سرويس آموزشي خبرگزاري دانشجويان ايران (ايسنا)، با اعلام اين خبر، افزود: تا كنون تنها پذيرش دستيار رشته طب ورزش با ظرفيت محدود 5 نفر در دانشگاه علوم پزشكي تهران قطعي شده است. وي تصريح كرد: نتايج نهايي و اسامي پذيرفته‌شدگان آزمون تخصصي رشته طب ورزش روز سه‌شنبه پس از تصميم گيري و اعلام ظرفيت دانشگاه‌هاي علوم پزشكي ايران و كاشان اعلام خواهد شد. دكتر هنرپيشه در خاتمه خاطر نشان كرد: پس از تصميم گيري در اين رابطه اسامي پذيرفته شدگان تا سه برابر ظرفيت پذيرش اعلام مي‌شود تا دانشگاه‌ها بر اساس شاخصها و معيارهاي خود نسبت به پذيرش دستيار در آن دانشگاه اقدام و تصميم گيري كنند.																							 
, به گزارش سرويس صنفي آموزشي خبرگزاري دانشجويان ايران، وزير آموزش عالي و تحقيقات علمي الجزاير كه براي شركت در همايش «كنفرانس بين‌المللي فناوري هسته‌اي و توسعه پايدار » به ايران سفر كرده بود، در ديدار با دكتر توفيقي رييس كميسيون مشترك همكاري‌هاي ايران و الجزاير، ‌افزايش مراودات علمي دانشگاههاي ايران و الجزاير را مورد تاكيد قرار داد. وزير علوم ايران نيز افزايش تبادلات علمي و فرهنگي را گام مثبت موثري دانست و اظهار اميدواري كرد كه همكاريهاي دو كشور به خصوص در حوزه زبان فارسي افزايش يابد. گفتني است، براساس توافقنامه‌هايي كه اخيرا ميان دانشگاه‌ تهران و دانشگاه الجزيره به امضاء رسيده، كرسي زبان فراسي در دانشگاه الجزيره داير شده و دانشگاه تهران نيز از خدمات دو استاد الجزايري در زمينه فقه سني و ادبيات عرب بهره خواهد برد.																							 
, مسؤول گروه تحقيق و تفحص آموزش عالي استان اردبيل: هدف از تحقيق و تفحص، بهبود و ساماندهي وضعيت آموزش عالي كشور است																							 
, به گزارش سرويس صنفي آموزشي خبرگزاري دانشجويان ايران (ايسنا)، خاني در جلسه عمومي با دانشجويان گفت:‌ آنچه كه مربوط به مشكلات دانشجويان مي‌شود از خود دانشجويان پرسيده مي‌شود. وي افزود: تا كنون با بيش از يك هزار دانشجو درباره مسايل و مشكلات مختلف از نزديك صحبت شده است. وي از مسئولين دانشگاه خواست همكاري بيشتري با اين هيات داشته باشند. در ادامه اين جلسه دانشجويان به طرح مسايل و مشكلات خود از قبيل عدم برگزاري مناسب اردوهاي فرهنگي تفريحي، عدم اجراي كامل تخفيف شهريه دانشگاه‌ها، عدم پذيرش دانشجو براساس نياز جامعه، وضعيت نامناسب سلف سرويس‌ها، عدم اختصاص اعتبار كافي براي انجمنهاي علمي و غيره پرداختند. گفتني است گروه تحقيق و تفحص در آموزش عالي تا پايان ارديبهشت ماه در دانشگاه‌هاي استان مستقر است.																							 
, نحوه ادامه تحصيل فارغ‌التحصيلان هنرستانها و داوطلبان مجاز و غيرمجاز شركت در آزمون فني و حرفه‌اي اعلام شد. به گزارش سرويس صنفي آموزشي خبرگزاري دانشجويان ايران، كساني كه در هنرستان تحصيل مي‌كنند تنها مي‌توانند در آزمون كارداني پيوسته شركت كنند. اين داوطلبان چنانچه مايل باشند مي‌توانند در آزمونهاي سراسري شركت نمايند، اما بايد دوره پيش دانشگاهي را بگذرانند. داوطلبان مجاز و غيرمجاز شركت در آزمون فني و حرفه‌اي فقط داوطلباني كه داراي ديپلم فني و حرفه اي نظام قديم (چهار ساله هنرستاني) يا دوره سه ساله شاخه فني و حرفه اي و يا شاخه كار دانش نظام جديد آموزش متوسطه را گذرانده باشند، با توجه به رشته تحصيلي خود و ضوابط مندرج در دفترچه راهنماي آزمون كارداني آموزشكده هاي فني و حرفه اي، مي توانند منحصرا در يكي از رشته هاي امتحاني ثبت نام و در آزمون آن شركت كنند. فارغ التحصيلان و دانش آموزان دوره سه ساله شاخه نظري حتي با گذراندن دوره پيش دانشگاهي حق ثبت نام و شركت در آزمون كارداني آموزشكده هاي فني و حرفه‌اي را ندارند. گفتني است، هدف اصلي آموزشكده هاي فني و حرفه اي در وهله اول پرورش افرادي است كه با يادگيري حرفه و كسب مهارت، هرچه سريع تر جذب بازار كار شوند و در كنار آن راجع به شغل و حرفه اي كه مي آموزند تحصيل كنند. شرايطي نيز فراهم شده تا علاقه مندان به ادامه تحصيل در بعضي از رشته ها بتوانند در آزمونهاي كارشناسي ناپيوسته (كارداني به كارشناسي) ادامه تحصيل دهند.																							 
, دكتر فتاح شريف‌زاده در گفت‌وگو با خبرنگار سرويس آموزشي خبرگزاري دانشجويان ايران (ايسنا)، همچنين از راه‌اندازي رشته مديريت طراحي سيستمها و روشها در مقطع كارشناسي ارشد در اين دانشكده خبر داد. وي گفت: براي تاسيس اين رشته تمامي اقدامات كارشناسي و مقدماتي لازم همانند طراحي دروس و سيلابسها انجام شده است و چنان چه مجوز راه‌اندازي اين رشته به تصويب وزارت علوم برسد، دانشگاه علامه طباطبايي در مقطع كارشناسي ارشد رشته مديريت طراحي سيستمها و روشها دانشجو خواهد پذيرفت.																							 
, به گزارش سرويس صنفي آموزشي خبرگزاري دانشجويان ايران، دكتر محمد مهدي زاهدي در اين حكم از دكتر مجيدي خواسته است كه از تمامي ظرفيت‌هاي حوزه و دانشگاه براي ارتقاي فرهنگ و ارزش‌هاي اسلامي و بومي سازي علوم انساني و تقويت فرآيند توليد دانش در اين حوزه تلاش كند.																							 
, رييس سازمان سنجش آموزش كشور از آغاز ثبت‌نام كنكور سراسري دانشگاهها و موسسات آموزش عالي كشور از فردا پنجشنبه در سراسر كشور خبر داد. دكتر پورعباس در گفت‌وگو با خبرنگار صنفي آموزشي خبرگزاري دانشجويان ايران (ايسنا)، گفت: ‌ثبت‌نام آزمون سراسري تا 7 دي‌ ماه به صورت اينترنتي و كامپيوتري در مراكز پستي كشور ادامه دارد. وي با اشاره به تمهيدات انديشده شده براي ثبت‌نام كنكور اظهار كرد: در كليه مراكز پستي دو باجه، يكي براي ثبت‌نام اينترنتي و ديگري براي ثبت‌نام كامپيوتري پيش‌بيني شده است. وي با بيان اينكه در ثبت‌نام اينترنتي، داوطلبان مي‌توانند اطلاعات ثبت‌نامي خود را از طريق اينترنت مشاهده كنند، گفت: داوطلباني كه از طريق كامپيوتر يا (cbr) ثبت‌نام كنند، طي كمتر از دو ماه اطلاعاتشان بر روي سايت سازمان سنجش قرار مي‌گيرد. وي با بيان اينكه با تدابير انديشيده شده، داوطلب نخواهد ماند كه موفق به ثبت‌نام نشود، گفت: در اين زمينه كليه مراكز پيش‌دانشگاهي به ياري داوطلبان خواهند آمد. ضمن آنكه دانشگاه پيام‌نور اعلام آمادگي كرده و با دريافت مجوزهاي لازم، از داوطلبان آزمون سراسري ثبت‌نام به عمل مي‌آورد. رييس سازمان سنجش با بيان اينكه آزمون سراسري 86 همانند سال قبل بدون تغييري برگزار مي‌شود، يادآور مي‌شود: روند فعلي برگزاري آزمون سراسري به صورت يك مرحله‌اي است. همچنين در آزمون امسال سوابق تحصيلي داوطلبان نيز تأثير 15 درصد دارد. دكتر پورعباس پيش‌بيني كرد كه در كنكور 1386 يك ميليون و 300 هزار نفر شركت كند. وي در عين حال با اشاره به سياستهاي تشويقي سازمان سنجش در اين باره خاطر نشان كرد: سازمان سنجش براي تشويق داوطلبان آزمون سراسري كه براي ثبت‌نام خود شيوه اينترنتي را برمي‌گزينند، جوايزي را در نظر گرفته است. رييس سازمان سنجش در خاتمه گفت: شركت تعاوني خدمات آموزشي به 600 نفر از داوطلباني كه به شيوه اينترنتي ثبت‌نام كنند جوايزي اهدا مي‌كند كه عبارت است از 15 رايانه، 15 چاپگر، 20 اسكنر، 50 ماشين‌حساب پيشرفته ، 250 مجموعه كامل كتاب‌هاي مركز انتشارات و 250 نرم‌افزار گنجينه سؤالات. هزينه‌هاي ثبت‌نام در كنكور 86 هزينه ثبت‌نام در هر گروه آزمايشي 36 هزار ريال معاون اجرايي سازمان سنجش آموزش كشور نيز در خصوص هزينه ثبت نام كنكور اظهار كرد: داوطلبان براي شركت در هر يك از گروه‌هاي آزمايشي بايد مبلغ 36 هزار ريال پرداخت و دفترچه راهنما و كارت اعتباري دريافت كنند. دكتر توكلي در گفت‌وگو با ايسنا گفت: اگر فردي متقاضي گروه آزمايشي هنر علاوه بر گروه اصلي (رياضي، تجربي، انساني، زبانهاي خارجي) بود بايد مبلغ 36 هزار ريال پرداخت و يك كارت اعتباري دريافت كند. همچنين اگر فردي متقاضي گروه آزمايشي زبانهاي خارجي علاوه بر گروه اصلي (رياضي، تجربي، انساني، هنر) بود بايد مبلغ 36 هزار ريال پرداخت و يك كارت اعتباري دريافت كند. وي افزود: اگر داوطلبي علاقه مند به پيام نور - غير انتفاعي و تربيت معلم بود بايد مبلغ 17 ريال پرداخت و يك كارت اعتباري دريافت كند. دكتر توكلي با بيان اينكه براي توزيع مدارك و كارت اعتباري علاوه بر هزينه ثبت‌نام مبلغ 2000 ريال هزينه توزيع توسط پست دريافت مي‌شود، اظهار كرد: اگر داوطلبي دوبار مراجعه و تقاضاي كارت اعتباري كرد بايد مبلغ 2000 ريال علاوه بر مبلغ پرداختي قبلي پرداخت كند.																							 
, به گزارش سرويس آموزشي ايسنا، اين گردهمايي با هدف طرح ديدگاه‌ها درباره وضعيت و مشكلات فارغ التحصيلان دانشگاه آزاد، ايجاد ارتباط نزديك تر، تبادل همكاري فارغ التحصيلان دانشگاه، زمينه سازي جهت مشاركت بيشتر فارغ التحصيلان در عرصه هاي مختلف علمي،‌ فرهنگي و ... و بهره‌يگري از حمايت مسوولان در خصوص حل مشكلات فارغ التحصيلان برگزار مي شود. در اين همايش كه با حضور فارغ التحصيلان رتبه‌هاي برتر علمي و برگزيدگان ورزشي، فرهنگي و پژوهشي موسسين و مديران ارشد و مسوولان كشوري فارغ التحصيل دانشگاه آزاد اسلامي برگزار مي شود، فارغ التحصيلان نمونه و برگزيده دانشگاه آزاد در عرصه‌هاي مختلف علمي، پژوهشي، فرهنگي و ورزشي و ايثارگران معرفي و تقدير مي شوند.																							 
, به گزارش خبرگزاري دانشجويان ايران (ايسنا)، حجت‌الاسلام‌والمسلمين سيدمحمدحسن ابوترابي‌فرد، امروز در اولين كنگره علمي مديريت راهبردي ايران در سخناني درباره «نقش علم در توسعه جوامع انساني»، با بيان اينكه بين مديريت و علم كشور ارتباطي وجود ندارد، گفت: عملياتي كردن دانش، كار دشوار و زمان بري است كه بايد به سمت آن حركت كرد. وي با اشاره به گزارش شوراي عالي انقلاب فرهنگي درخصوص ابعاد مختلف سامانه علم و فناوري كشور و روند تحولات آن، در بيان موانع توسعه كشور گفت: بر اساس نتايج اين گزارش، سياستهاي علمي كشور تبيين و تعيين نشده است، لذا تمركز، توزيع امكانات، تخصيص منابع اعتبارات تحقيق و توسعه و نحوه استفاده لزوما مبني بر آينده‌نگري در جهت نيل به اهدافهاي علمي نيست. نايب رييس مجلس هفتم شوراي اسلامي افزود: اقتصاد كشور و صنعت به علت تاريخي، مبتني بر دانش نبوده لذا علم و فناوري تجاري نمي‌شود؛ بنابراين توليد آن سازوكارهاي مقرون به صرفه ندارد. به گفته حجت‌الاسلام ابوترابي‌فرد، سامانه علم و فناوري كشور از انسجام و هماهنگي دروني برخوردار نيست. حجت‌الاسلام ابوترابي‌فرد همچنين گفت: سازوكار ابزارهاي حقوقي براي تامين و حفظ حقوق مادي و معنوي دانشمندان، محققان، مخترعان، مكتشفان و مبتكران در كشور در حد مطلوب تحقق نيافته است و سهم تحقيقات از توليد ناخالص ملي نيز عليرغم رشد قابل توجه در برنامه چهارم توسعه اندك است. وي افزود: همچنين در اين گزارش آمده است كه نقش بخش خصوصي در فعاليتهاي تحقيقاتي و تامين هزينه‌هاي آن بسيار ناچيز است، در صورتي كه در جوامع غربي تمام بار اين مسئوليت بر عهده بخش خصوصي است. همچنين نيروهاي فني و تحقيقاتي از تخصص و جايگاه شغلي لازم برخوردار نيستند و سازوكار لازم براي اطلاع‌رساني در كشور وجود ندارد. نايب رييس مجلس هفتم راهكارهاي رفع اين موانع را تدوين سياست‌ و راهبردهاي علم و فناوري، ‌تهيه و تصويب قانون مالكيت معنوي، شفاف‌سازي و افزايش اعتبارات تحقيقاتي و توجه اساسي به مشخصات كادر علمي و پژوهشي دانشگاه‌ها بيان كرد. وي در بخش ديگري از سخنان خود اظهار كرد: براي ما به عنوان پيروان مكتب حيات بخش قرآن، بسيار ارزشمند و مايه مباهات است كه در 14 قرن قبل از قرون و اعصاري كه واژه علم هيچ معنايي در جامعه بشري نداشت، ‌قرآن فرمود: «آنجا كه مشعل پر فروغ دانش بر افروخته نشده است گام بر ندار و در جهل و تاريكي حركت نكن.» و اين معنا تمامي عرصه‌هاي انساني اعم از اجتماعي، ‌ايدئولوژي، خانوادگي و تمامي زواياي زندگي بشر را در بر مي‌گيرد. به اعتقاد حجت‌الاسلام ابوترابي‌فرد، اگر امروز دنياي غرب با معضلات و چالشهاي جدي در حوزه توليد و دانش روبروست، براي آن است كه در همه ابعاد و زواياي انساني به سمت حيات عقلاني و علمي حركت نكرده است. اگر اين حركت متوازن تحقق يابد آنگاه توسعه به مفهوم واقعي كلمه شكوفا خواهد شد. حجت‌الاسلام ابوترابي‌فرد گفت:‌ امروزه واژه توسعه را در رشد و بالندگي يك حوزه تفسير نمي‌كنند، بلكه جامعه‌اي توسعه يافته است كه در تمام حوزه‌هاي اجتماعي، مسير كمال را طي مي‌كند. وي اذعان داشت: بعد از پيروزي انقلاب اسلامي با تحولات بنيادين سياسي،‌ اجتماعي و فرهنگي رخ داده، ما شاهد يك انقلاب و حركت پرشتاب علمي بوديم، به نحوي كه امروز تعداد دانشجويان ما از 150 هزار نفر به دو ميليون نفر افزايش يافته و ايران با شتابي بسيار بالا در عرصه توليد علم گام برداشته است كه تمام اين دستاوردها حاصل همين تحولات بنيادين است. نايب رييس مجلس هفتم شوراي اسلامي در پايان ابراز اميدواري كرد كه تداوم كنگره‌هاي علمي و پژوهشي در مجامع و محافل علمي و فرهنگي زمينه حركت تاريخي ايران را به سمت رشد و بالندگي هموار كند.																							 
, به گزارش خبرنگار خبرگزاري دانشجويان ايران (ايسنا)، محمدرضا عليزاده، معاون قوه‏ي قضاييه و رييس سازمان ثبت اسناد و املاك كشور، در مراسم تجليل از استان‏هاي برتر كشور در زمينه صدور اسناد مالكيت مسكن روستايي با بيان اين مطلب افزود: اين توفيق با همكاري همه مسوولان نظام و دولت به خصوص استانداران به دست آمده و اميدواريم اين عزم ملي در برنامه چهارم نيز پيگيري شود. عليزاده در آستانه‏ي هفته‏ي قوه قضاييه به برخي فعاليت‏هاي اين قوه در دوره 5 ساله اخير آن مانند احياي دادسراها، ايجاد شوراهاي حل اختلاف و تدوين موافقتنامه‏هاي بين‌المللي براي معاضدت قضايي اشاره كرد. وي هم‏چنين به ايجاد 1100 دفتر ازدواج و 1600 دفتر ثبت اسناد اشاره كرد و آن را در جهت تسهيل خدمات‏‏رساني به مردم و ايجاد اشتغال خواند. رييس سازمان ثبت اسناد و املاك كشور، افزود: در سال 82 بيش از 1 ميليون و 450 هزار سند مالكيت در كشور صادر شده است.																							 
, به گزارش سرويس صنفي آموزشي خبرگزاري دانشجويان ايران (ايسنا)، در مراسمي كه با حضور دكتر كمره اي، معاون آموزشي دانشگاه تهران و جمعي از مديران دانشگاه در تالار كمال دانشكده ادبيات برگزار شد، دكتر پوراحمد به عنوان رييس جديد دانشكده جغرافيا و حجت‌الاسلام دكتر علي شيخ‌الاسلامي به عنوان رييس جديد دانشكده ادبيات و علوم انساني معرفي شدند. گفتني است، در اين مراسم از زحمات دكتر قديري معصوم و دكتر افخمي روساي سابق دانشكده جغرافيا و ادبيات و علوم انساني قدرداني شد.																							 
, ‌كارت‌ ورود به‌ جلسه‌ كليه‌ داوطلبان‌ آزمون‌ سراسري ‌سال‌ 1385 از‌ صبح فردا دوشنبه در 375 حوزه در سراسر كشور توزيع مي‌شود. به گزارش خبرنگار صنفي آموزشي خبرگزاري دانشجويان ايران (ايسنا)، آزمون سراسري 1385 دانشگاهها و موسسات آموزش عالي كشور در روزهاي جمعه، شنبه و يكشنبه 9 الي 11 تير ماه با شركت يك ميليون و 345 هزار داوطلب در بيش از 370 شهر در داخل و 14 كشور خارجي برگزار مي‌شود. كارت ورود به جلسه كليه داوطلبان گروههاي آزمايشي علوم رياضي و فني، علوم تجربي، علوم انساني، هنر و زبانهاي خارجي كنكور بر مبناي شهرستان محل اقامت فعلي آنان توزيع مي شود. توزيع كارت ورود به جلسه داوطلبان شهرستاني - به جز داوطلبان تهران و شميرانات - بر اساس سال تولد انجام مي‌شود كه براساس اعلام سازمان سنجش، كارت كليه متولدين (خواهران و برادران) سال 1367 و بعد از آن صبح روز دوشنبه، كليه متولدين سال 66 بعدازظهر روز دوشنبه، كليه متولدين سالهاي 64 و 65 صبح روز سه‌شنبه و كليه متولدين سال 63 و قبل از آن بعدازظهر روز سه شنبه در شهرستان محل اقامت فعلي آنان توزيع مي‌شود. مدارك لازم براي دريافت كارت داوطلبان بايد با توجه به سال تولد خود در تاريخهاي تعيين شده، شخصا با در دست داشتن شناسنامه عكسدار ياكارت شناسايي معتبر عكسدار و اصل قبض رسيد پست سفارشي ارسال مدارك ثبت نام براي دريافت كارت ورود به جلسه آزمون مراجعه كنند. براي داوطلباني كه مدارك ثبت‌نام آنان با توجه به ضوابط عمومي و اختصاصي آزمون سراسري 85 باطل و قبلا نيز با آنان مكاتبه شده است، كارت ورود به جلسه آزمون صادر نشده و توصيه مي‌شود از مراجعه به حوزه‌هاي توزيع كارت خودداري كنند. توزيع كارت داوطلبان در نوبت صبح از ساعت 7 الي 12 و در نوبت بعدازظهر از ساعت 14 الي 19 انجام مي‌شود. زمان و مكان توزيع كارت داوطلبان تهراني - تهران و شميرانات- به تفكيك حوزه خواهران و برادران و براساس سال تولد و شماره‌ شناسنامه به شرح زير است: *** حوزه‌ خواهران ****‌ دانشگاه تهران‌ صبح روز دوشنبه از ساعت 7 الي 12 كليه متولدين سال 1358 و سالهاي قبل آن و متولدين سال 1359 از شماره شناسنامه 1 تا شماره شناسنامه 11783 عصر روز دوشنبه از ساعت 14 الي 19 متولدين سال 1359 از شماره شناسنامه 11784 تا آخر، كليه متولدين سالهاي 1360 و 1361 و همچنين متولدين سال 1362 از شماره شناسنامه 1 تا 7573 صبح روز سه‌شنبه متولدين سال 1362 از شماره شناسنامه 7574 تا آخر و كليه متولدين سال 1363 و همچنين متولدين سال 1364 از شماره شناسنامه 1 تا شماره شناسنامه 313 عصر روز سه‌شنبه متولدين سال 1364 از شماره شناسنامه 314 تا 26892 دانشكده‌ روانشناسي و علوم تربيتي دانشگاه تهران صبح روز دوشنبه همچنين متولدين سال 1364 از شماره شناسنامه 26893 تا آخر و همچنين متولدين 1365 از شماره شناسنامه 1 تا 9435 عصر روز دوشنبه متولدين سال 1365 از شماره شناسنامه 9436 تا 20474 صبح روز سه‌شنبه متولدين سال 1365 از شماره شناسنامه 20475 تا 26571 عصر روز سه‌شنبه متولدين سال 1365 از شماره شناسنامه 26572 تا 53188 دانشكده‌ عمران دانشگاه‌ صنعتي‌ خواجه‌نصيرالدين‌ طوسي صبح روز دو‌شنبه تولدين سال 1365 از شماره شناسنامه 53189 تا آخر و همچنين متولدين سال 1366 از شماره شناسنامه 1 تا شماره شناسنامه 3529 عصر روز دوشنبه متولدين سال 1366 از شماره شناسنامه 3530 تا 11420 صبح روز سه‌شنبه متولدين سال 1366 از شماره شناسنامه 11421 تا 24805 عصر روز سه‌شنبه متولدين سال 1366 از شماره شناسنامه 24806 تا 29979 دانشكده‌ پرستاري و مامايي ‌ دانشگاه‌ علوم پزشكي تهران صبح روز دوشنبه متولدين سال 1366 از شماره شناسنامه 29980 تا 36693 عصر روز دوشنبه متولدين سال 1366از شماره شناسنامه 36694 تا 46439 صبح روز سه‌شنبه متولدين سال 1366 از شماره شناسنامه 46440 تا 92839 عصر روز سه‌شنبه متولدين سال 1366 از شماره شناسنامه 92840 تا آخر و همچنين متولدين سال 1367 از شماره شناسنامه 1 تا شماره شناسنامه 9868 دانشگاه تربيت معلم تهران صبح روز دوشنبه متولدين سال 1367 از شماره شناسنامه 9869 تا 34822 عصر روز دوشنبه متولدين سال 1367 از شماره شناسنامه 34823 تا 44965 صبح روز سه‌شنبه متولدين سال 1367 از شماره شناسنامه 44966 تا 57808 عصر روز سه‌شنبه متولدين سال 1367 از شماره شناسنامه 57809 تا آخر و همچنين كليه متولدين سال 1368 و سالهاي بعد از آن *** حوزه برادران *** دانشگاه علم و صنعت ايران صبح روز دوشنبه كليه متولدين سال 1358 و سالهاي قبل از آن و همچنين متولدين سال 1359 از شماره شناسنامه 1 تا 38996 عصر روز دوشنبه متولدين سال 1359 از شماره شناسنامه 38997 تا آخر و كليه متولدين سالهاي 1360 ، 1361 و 1362 و همچنين متولدين سال 1363 از شماره شناسنامه 1 تا شماره شناسنامه 14994 صبح روز سه‌شنبه متولدين سال 1363 از شماره شناسنامه 14995 تا آخر و كليه متولدين سال 1364 و همچنين متولدين سال 1365 از شماره شناسنامه 1 تا شماره شناسنامه 18599 عصر روز سه‌شنبه متولدين سال 1365 از شماره شناسنامه 18600 تا آخر و همچنين متولدين سال 1366 از شماره شناسنامه 1 تا شماره شناسنامه 4687 دانشگاه صنعتي شريف صبح روز دوشنبه متولدين سال 1366 از شماره شناسنامه 4688 تا شماره شناسنامه 29000 عصر روز دوشنبه متولدين سال 1366 از شماره شناسنامه 29001 تا شماره شناسنامه 40392 صبح روز سه‌شنبه متولدين سال 1366 از شماره شناسنامه 40393 تا شماره شناسنامه 94383 عصر روز سه‌شنبه متولدين سال 1366 از شماره شناسنامه 94384 تا آخر و همچنين كليه متولدين سال 1367 از شماره شناسنامه 1 تا شماره شناسنامه 16222 دانشگاه صنعتي اميركبير صبح روز دوشنبه متولدين سال 1367 از شماره شناسنامه 16223 تا شماره شناسنامه 39939 عصر روز دوشنبه متولدين سال 1367 از شماره شناسنامه 39940 تا شماره شناسنامه 47028 صبح روز سه‌شنبه متولدين سال 1367 از شماره شناسنامه 47029 تا شماره شناسنامه 62333 عصر روز سه‌شنبه متولدين سال 1367 از شماره شناسنامه 62334 تا آخر و همچنين كليه متولدين سال 1368 و سالهاي بعد از آن. نشاني حوزه هاي توزيع كارت شايان ذكر است، نشاني حوزه‌هاي توزيع كارت به شرح زير است: دانشگاه تهران در خيابان انقلاب، بالاتر از ميدان انقلاب، دانشكده پرستاري و مامايي دانشگاه تهران در ضلع شرقي ميدان توحيد، دانشكده روان شناسي و علوم تربيتي دانشگاه تهران در اتوبان جلال ال احمد، تقاطع اتوبان چمران، مقابل كوي نصر، دانشگاه تربيت معلم در خيابان مفتح بالاتر از تقاطع خيابان انقلاب، دانشگاه علم و صنعت در ميدان رسالت خيابان فرجام، دانشگاه صنعتي شريف در خيابان آزادي، دانشگاه صنعتي اميركبير در خيابان حافظ و دانشكده عمران دانشگاه خواجه نصير نيز در خيابان ميرداماد، روبروي ساختمان اسكان گفتني است، واحد پاسخگويي‌ غيرحضوري‌ آزمون‌ سراسري‌ سال‌ 1384 براي‌ كليه‌ داوطلبان‌ همه‌ روزه‌ از ساعت‌ 8 الي‌ 12 و از ساعت‌ 14 الي‌ 20 آماده‌ پاسخگويي‌ به‌ سوالات‌ است و داوطلبان‌ مي‌توانند با شماره‌ تلفنهاي‌ 99-88923595 به‌ طور مستقيم‌ (واحد پاسخگويي‌ غيرحضوري‌آزمون‌ سراسري‌ سال‌ 1384) با روابط‌ عمومي‌ سازمان‌ سنجش‌ آموزش‌ كشور تماس‌ حاصل كنند.																							 
, نتايج آزمون علوم پايه رشته‌هاي پزشكي، دندانپزشكي و داروسازي اعلام ‌شد																							 
, دكتر طاهرنژاد در گفت‌وگو با خبرنگار صنفي آموزشي خبرگزاري دانشجويان ايران (ايسنا)، اظهار كرد: در صورتي كه داوطلب آزمون علوم پايه پزشكي و دندانپزشكي عدد ‌?? را كسب كنند در اين آزمون پذيرفته مي‌شوند. وي خاطرنشان كرد: نتايج كليه داوطلبان بر روي سايت معاونت آموزشي به نشاني http://dme.hbi.ir قرار مي‌گيرد.																							 
, پرونده دانشگاه غيرمجاز هاوايي شايد يكي از مهمترين پرونده‌هاي حقوقي در عرصه آموزش عالي كشور به شمار مي‌رود، پرونده‌اي كه از سال 1380 با شكايت وزارت علوم مطرح شد. اين پرونده در دوره وزارت دكتر مصطفي معين تشكيل شد و در دوره دكتر جعفر توفيقي وزير سابق پيگيري شد و پيگيري آن تا به امروز در دوره وزارت دكتر زاهدي نيز ادامه يافت. به گزارش سرويس صنفي آموزشي خبرگزاري دانشجويان ايران (ايسنا)، دانشگاه غيرمجاز هاوايي كه در سال ‌1372 تاسيس شد از سال ‌1374 فعاليتهاي خود را در قالب پذيرش دانشجو و آموزش در مقاطع مختلف آموزش عالي از راه دور آغاز كرد، اقدامي كه در سال 1379 از سوي وزارت علوم غيرقانوني و مدارك آن غيرمعتبر اعلام شد. دانشگاه هاوايي در آن زمان كه مورد شكايت وزارت علوم قرار گرفت، داراي بيش از 5 هزار دانشجو و 2 هزار و 500 فارغ‌التحصيل بود كه همگي آنها شناسايي شده‌اند، هر چند برخي از آنها &nbsp;از قضات، معاونان وزرا و مسوولان &nbsp;بودند، مساله‌اي كه &nbsp;نگراني &nbsp;وزارت علوم نسبت به احتمال &nbsp;تاثيرگذاري و اخلال در روند بررسي پرونده را در برداشت. با شكايت وزارتين علوم و بهداشت، اولين دادگاه رسيدگي به پرونده‌ دانشگاه غيرقانوني هاوايي سوم آبان ماه سال گذشته به صورت علني در شعبه‌ 1009 مجتمع قضايي وليعصر (عج) برگزار شد و طي آن متهم پرونده، اتهام ايجاد موسسه غيرقانوني را نپذيرفت. براساس كيفرخواست صادره براي اين پرونده، اتهام «اردشير- ق» متهم اصلي پرونده تاسيس موسسه آموزشي بدون اخذ مجوز قانوني موضوع «ماده واحده قانون تعطيل موسسات و واحدهاي آموزشي و تحقيقات و فرهنگي كه بدون اخذ مجوز قانوني ارائه شده و مي‌شود» است. به گزارش ايسنا، دومين و آخرين جلسه دادگاه پرونده دانشگاه هاوايي نيز به رياست قاضي محمدخاني 14 دي ماه 84 در همان شعبه در حالي برگزار شد كه معاون حقوقي وزارت علوم پيش از آن، از روند پيگيري اين پرونده و طولاني شدن آن انتقاد كرده بود. با برگزاري دومين و آخرين جلسه دادگاه و براساس حكم بدوي صادره، متهم پرونده دانشگاه هاوايي به 3 سال حبس تعزيري (بازدارنده) و تعطيلي دانشگاه هاوايي در ايران محكوم شد، اين در حاليست كه براساس اظهارات وکيل مدير موسسه هاوايي، شعبه 12 دادگاه تجديد نظر استان تهران «اردشير- ق» متهم پرونده را از اتهام کلاهبرداري تبرئه کرده و حکم 3 سال وي نيز نقض شده است. ادعايي كه رييس شعبه 1009 دادگاه عمومي مجتمع قضايي ولي‌عصر (عج) از آن اظهار بي‌اطلاعي كرد و گفت: هنوز پرونده دانشگاه هاوايي از دادگاه تجديدنظر به شعبه برنگشته است و خبري مبني بر تبرئه‌ متهم پرونده‌ دانشگاه هاوايي نشنيده‌ام. سيد سعيد برقعي اظهار كرد: بيش از شش ماه است كه اين پرونده در دادگاه تجديدنظر است و ما پس از تكميل پرونده و كامل شدن ابلاغها منتظر نتيجه از سوي دادگاه تجديدنظر هستيم. معاون حقوقي وزارت علوم: در صورت ضرورت اسامي فارغ‌التحصيلان ذي‌نفع منتشر مي‌شود دكتر حسيني، معاون حقوقي وزارت علوم نيز با بيان اينكه هنوز هيچ حكمي در خصوص تبرئه رييس موسسه غيرقانوني هاوايي به ما ابلاغ نشده است، به ايسنا گفت: اين در حاليست كه وكيل رييس موسسه غيرقانوني هاوايي شماره دادنامه مربوط به حكم تبرئه را نيز اعلام كرده كه اين خود جاي سوال دارد كه يك وكيل قبل از صدور حكم چگونه نسبت به آن اطلاع دارد. وي با بيان اينكه وزارت علوم ادله متغن و مستند فراواني در خصوص غيرقانوني بودن فعاليت اين موسسه و كلاهبردار بودن مسئول آن در اختيار دارد،‌ گفت: در صورت صحت خبر تبرئه رييس موسسه هاوايي، وزارت علوم مجددا مساله را پيگيري خواهد كرد، چرا كه اين مساله در گذشته نيز توسط همين شعبه 12 تجديدنظر تكرار شده بود اين در حاليست كه در «بند ح قانون 51 » برنامه آمده است: اعطاي مدرك و يا واسطه شدن براي اعطاي مدرك دانشگاهي تحت هر عنوان بدون مجوز از سوي وزارتخانه‌هاي علوم، بهداشت و ارشاد ممنوع است و اشخاص مختلف نيز مشمول ماده واحده قانون تعطيلي موسسات و واحدهاي آموزشي، تحقيقاتي و فرهنگي كه بدون اخذ مجوز فعاليت مي‌كنند، مي‌شوند. وي‌افزود: همچنين بر اساس اين قانون كساني كه اينگونه موسسات را راه اندازي كرده و يا در اين خصوص واسطه مي‌شوند در حكم كلاهبردار تلقي مي‌شوند. دكتر حسيني با بيان اينكه متاسفانه تعداد زيادي از افراد فعال در دستگاه‌هاي مختلف كشور از اين دانشگاه غير قانوني مدرك گرفته‌اند، گفت: تا كنون هيچ مدركي از سوي اين دانشگاه به تاييد وزارت علوم نرسيده و حتي ارزشيابي نيز نشده است. وي با بيان اينكه وزارت علوم نام برخي از افرادي را كه از اين موسسه مدرك خود را اخذ كرده‌اند را نيز در اختيار دارد، گفت: در صورت ضرورت اين اسامي اعلام و منتشر مي‌كند تا مشخص شود كه منافع چه كساني با اين مساله گره خورده و حكم تبرئه به سود چه كساني است. به گفته وي، برخورد قانوني صحيح با اين موسسات يك عامل بازدارنده براي ديگراني است كه به دنبال اين گونه سود جويي‌ها هستند، از سوي ديگر عدم برخورد قانوني با اين موسسات تبعات منفي زيادي به دنبال خواهد داشت. معاون پارلماني وزارت علوم در خاتمه گفت: از دستگاه قضايي انتظار دارد كه بر اساس قوانين با متخلفين برخورد شود تا اين امر به اعتبار مدارك علمي در كشور و استاندارد سازي بيانجامد. وزير سابق علوم:‌ تبرئه متهم پرونده هاوايي آثار مثبتي در نظام آموزش عالي كشور ندارد دكتر جعفر توفيقي وزير سابق علوم، تحقيقات و فناوري نيز در گفت‌وگو با خبرنگار صنفي آموزشي خبرگزاري دانشجويان ايران اظهار كرد: به موجب قانون وزارت علوم هر شخصي كه اقدام به فعاليت آموزشي مي‌كند بايد از وزارت علوم مجوز اخذ كند به همين دليل زماني كه بنده مسئوليت وزارت را بر عهده داشتم نسبت به پيگيري پرونده موسسات غير قانوني و فاقد مجوز نهايت تلاش خود را به كار گرفتم و خوشبختانه با وجود پيچيدگي‌هاي موجود در پرونده موسسه آموزش عالي غيرمجاز هاوايي، اين پرونده در شوراي عالي انقلاب فرهنگي مطرح و همه بر غير قانوني بودن آن اجماع داشتند حتي رياست قوه قضاييه نيز بر غير مجاز و غير قانوني بودن اين موسسه تاكيد داشت. وي افزود: اين پرونده در نهايت به محكوميت موسس اين مركز غير مجاز آموزش عالي انجاميد. وي با بيان اينكه تبرئه متخلفان اين گونه پرونده‌ها آثار مثبتي در نظام آموزش عالي كشور نخواهد داشت گفت: اگر تبرئه موسس مركز آموزش عالي هاوايي به معناي ادامه فعاليت اين موسسه باشد خلاف قانون بوده و جزو اختيارات وزارت علوم است كه اين مسئله را پيگيري كند. دكتر توفيقي در خاتمه خاطر نشان كرد: اگر با متخلفان اين گونه پرونده‌ها برخورد مناسبي صورت نگيرد تضمين كيفيت آموزش عالي و استاندارد سازي مراكز آموزش عالي با مشكلات متعددي روبرو خواهد شد. مدير كل دفتر نظارت و ارزيابي آموزش عالي: تبرئه موسس دانشگاه هاوايي جاي تاسف دارد دكتر عامري مدير كل دفتر نظارت و ارزيابي آموزش عالي وزارت علوم نيز در اين باره به ايسنا اظهار كرد: بر اساس قانون ساختار و تشكيلات وزارت علوم گسترش آموزش عالي و نظارت بر كليه موسسات آموزشي اعم از دولتي و غيردولتي بر عهده وزارت علوم است و وزارت علوم در اين خصوص حساسيتهاي بسيار بالايي را در خصوص تاسيس مراكز دانشگاهي اعمال مي‌كند. وي با بيان اينكه تاسيس دانشگاه‌ها بر اساس يك رويه كاملا كارشناسي صورت مي گيرد، گفت: در اين راستا امكانات آموزشي، فضاي آموزشي، نحوه صدور مدرك و غيره مورد بررسي دقيق قرار مي‌گيرد با اين حال در خصوص برخي موسساتي كه خودسرانه و بدون اخذ مجوز، اقدام به تاسيس واحد دانشگاهي و يا ارائه مدرك در مقاطع كارشناسي ارشد و دكترا مي‌كنند هيچ يك از اين مراحل طي نمي‌شود و نظارتي نيز بر قوانين آموزشي آنان نيز وجود ندارد، بنابراين تاسيس موسسات فاقد مجوز وزارت علوم غير قانوني است و تشخيص اين مساله نيز بر عهده وزارت علوم است. وي با بيان اينكه تبرئه موسس دانشگاه هاوايي جاي تاسف و تعجب فراواني دارد اظهار كرد: اين مساله باعث اعتراض جامعه علمي كشور مي‌شود و منجر مي‌شود وزارت علوم به عنوان متولي گسترش آموزش عالي نتواند فعاليت‌هاي غيرمجاز در عرصه آموزش عالي را كنترل و نظم دهي كند. وي با بيان اينكه كليه ارگانها براي شروع به كار از متولي اصلي خود مجوز اخذ مي‌كنند، اظهار كرد: چطور ممكن است در مورد آموزش عالي با اين حساسيت و اهميت بالا شاهد اينگونه برخوردهاي نادرست و غير موثر مي‌شويم. دكتر عامري خاطر نشان كرد: وزارت علوم در حال حاضر در حال پيگيري پرونده موسسه آموزشي غير مجاز هاوايي است و از تمام اهرم‌ها و راه‌كارهاي حقوقي خود براي برخورد با افراد متخلف و به سرانجام رساندن اين پرونده استفاده مي‌كند. مدير كل دفتر نظارت و ارزيابي آموزش عالي وزارت علوم در خاتمه با بيان اينكه امسال سال نظارت و ارزيابي تلقي مي‌شود، اظهار كرد: اين گونه برخوردهاي نامناسب با افراد متخلف در عرصه آموزش عالي باعث ياس و دلسردي مراكز آموزش عالي قانوني كه بر اساس دستور العمل مصوب وزارت علوم فعاليت مي‌كنند مي‌شود، بنابراين اميدواريم كه از اين پس شاهد برخورد مناسب در اين زمينه باشيم تا جامعه علمي با خيال آسوده به فعاليت خود ادامه دهد. واكنش مجلسيون به خبر تبرئه متهم پرونده دانشگاه هاوايي رييس كميسيون آموزش و تحقيقات: مجلس دلايل صدور حكم تبرئه از سوي دادگاه تجديدنظر را پيگيري مي‌كند همچنين رييس كميسيون آموزش و تحقيقات مجلس شوراي اسلامي نيز با ابراز تعجب از صدور حكم تبرئه متهم پرونده‌ دانشگاه هاوايي از سوي دادگاه تجديدنظر، گفت: بايد جزييات آن بررسي شود، لذا از وزارت علوم مي‌خواهيم تا گزارش دهد دلايلي كه اقامه كرد و دلايلي كه دادگاه راي داد چه بوده است تا بر مبناي آن اقدام كنيم، همچنين با قوه قضاييه نيز در اين رابطه مذاكره خواهيم كرد. دكتر علي عباسپور تهراني فرد در گفت‌وگو با خبرنگار آموزشي خبرگزاري دانشجويان ايران (ايسنا)، با بيان اينكه در خصوص تبرئه متهم دانشگاه هاوايي اطلاعات دقيقي نداريم، افزود: تا جايي كه مطلع هستيم، فعاليت اين دانشگاه براساس صدور مجوز توسط شوراي عالي گسترش نبوده است. وي تصريح كرد: اينكه يك موسسه در خارج از كشور فعاليت داشته و به طور مكاتبه‌اي دانشجو مي‌پذيرد در خاك جمهوري اسلامي ايران بايد زير نظر وزارت علوم فعاليت كند. رييس كميسيون آموزش و تحقيقات مجلس در ادامه با تاكيد بر اينكه آنچه تا كنون از اين دانشگاه شنيده شده طي نكردن مسير قانوني براي پذيرش دانشجو در ايران در دادن مدرك تحصيلي است، گفت: در خاك ايران هرگونه فعاليتي كه صورت مي‌گيرد بايد بر مبناي مجوز وزارت علوم و مراجع قانوني چون مجلس يا شوراي عالي انقلاب فرهنگي باشد، لذا موسسه خارجي نمي‌تواند بدون اخد مجوز در كشور فعاليتي داشته باشند و مدرك خارجي در داخل كشور هيچ گونه اعتباري ندارد مگر آنكه وزارت علوم تاييد كند. وي يادآور شد: مداركي كه تا كنون اين دانشگاه صادر كرده بود بدون تاييد وزارت علوم، توسط برخي از ارگانها پذيرفته و مزايايي برايش در نظر گرفته شده است. رييس كميسيون آموزش و تحقيقات مجلس گفت: مجلس پيگيري خواهد كرد كه مباني صدور راي دادگاه تجديدنظر مبني بر تبرئه متهم پرونده دانشگاه هاوايي چه بوده است و توضيح لازم را از وزارت علوم و قوه قضاييه خواهد خواست. رييس كميته آموزش عالي مجلس: آموزش عالي نبايد فداي يك سري منافع شود حسين اميري خامكامي رييس كميته آموزش عالي مجلس نيز گفت: چنانچه موسسه‌اي بدون هماهنگي با دستگاه‌هاي مسئول در داخل كشور غير قانوني فعاليت كرده و سپس تبرئه شود، سنگ روي سنگ بند نخواهد شد. حسين اميري خامكاني در گفت‌وگو با خبرگزاري دانشجويان ايران با بيان اينكه فعاليت موسسه آموزش عالي فاقد مجوز وزارت علوم، غيرقانوني است، اظهار كرد: در اين موسسات معلوم نيست كه مداركشان چگونه صادر مي‌شود و تشكيل كلاسها و برگزاري امتحانات آنان نيز مشخص نيست. وي افزود: موسسه آموزش عالي هاوايي هيچ مجوزي از سوي وزارت علوم، براي فعاليت و صدور مدرك دريافت نكرده بود. نماينده مردم زرند تصريح كرد: عملكرد و فعاليت هر موسسه‌اي كه در اين كشور بخواهد بدون هماهنگي با وزارت علوم و با يدك كشيدن نام يك موسسه خارجي و بدون آزمون و استانداردسازي معمول كشور دانشجو بپذيرد، غير قانوني است. عضو كميسيون آموزش و تحقيقات مجلس با ابراز بي اطلاعي از دليل تبرئه اين موسسه آموزش عالي گفت: قطعا مجلس و كميسيون نسبت به اين حكم عكس العمل نشان داده و بايد منتظر واكنش كميسيون ماند، لذا نبايد اجازه داد كه اين شائبه پيش آيد و استانداردهاي آموزشي بويژه در آموزش عالي كشور فداي يك سري منافع شود.																							 
, به گزارش خبرنگار صنفي آموزشي خبرگزاري دانشجويان ايران (ايسنا)، مهندسي مهشيد منزوي مدير مركز سامانه‌هاي اطلاعات جغرافيايي (gis) و حشمت الله جليلي مدير انتشارات به عنوان مديران نمونه، احمد رضا فيروزي، مدير سازمان همياري اشتغال و شاهميري مدير مركز آموزش به عنوان كارشناسان نمونه و نرگس صباغيان عضو معاونت پژوهشي و عباس فتوكيان مسؤول قسمت تبليغات و اطلاع رساني اداره روابط عمومي نيز به عنوان اعضاي نمونه جهاددانشگاهي واحد تربيت معلم در سال 84 انتخاب و معرفي شدند. گفتني است از جهادگران نمونه جهاد دانشگاهي واحد تربيت معلم طي مراسمي قدرداني خواهد شد.																							 
, درآستانه بيستمين سال تاسيس دانشگاه تربيت مدرس دكتر سمنانيان: نهادينه شدن جنبش‌هاي علمي، مستلزم پژوهش محورشدن دانشگاه‌ها است																							 
, نهادينه شدن جنبش‌هاي علمي، مستلزم تحقيقاتي و پژوهش محورشدن دانشگاه‌ها است. دكتر سعيد سمنانيان، رييس دانشگاه تربيت مدرس، در آستانه بيستمين سال تاسيس اين دانشگاه در گفت و گو با خبرنگار آموزشي ايسنا، افزود: نهادينه شدن علم به معني ارائه خدمات علمي تا آخرين مرحله تحصيلات تكميلي و توليد علم در داخل كشور است. وي با اشاره به موفقيت‌هاي علمي دانشگاههاي ايراني پس از انقلاب اسلامي، گفت: تعداد مقالات منتشره در مجلات معتبر دنيا در قبل از انقلاب اسلامي 50 تا 100 مقاله بود كه هم‌اكنون به يمن وجود تحصيلات تكميلي، ساليانه بيش از يك هزار و 600 مقاله در معتبرترين مجلات دنيا به چاپ مي‌رسد. رييس دانشگاه تربيت مدرس در مورد سابقه اين دانشگاه خاطرنشان كرد: دانشگاه تربيت مدرس در سال 1361 با ايده‌هاي حضرت‌ امام خميني (ره) شروع به كار كرد، در آن زمان دوره‌هاي تحصيلات تكميلي در كشور وجود نداشت و يا اينكه در سطح بسيار محدودي بود، به گونه‌اي كه تعداد دقيق دانشجويان مقاطع تحصيلات تكميلي در آن زمان 200 دانشجوي دكتري و پنج هزار و 600 دانشجوي كارشناسي ارشد در 26 دانشگاه بود كه جوابگوي نيازهاي كشور نبود. همچنين در آن زمان، ساليانه يك ميليارد دلار صرف اعزام دانشجويان به خارج از كشور مي‌شد كه اين امر باعث وابستگي بيشتر كشور و نهادينه نشدن علم در كشور ‌شده بود. به گفته دكتر سمنانيان، در دهه‌ اول تاسيس دانشگاه، فعاليت‌ها در جهت دستيابي به اهداف، راه‌اندازي و رشد دوره‌ دكتري و تكميل دانشگاه بود كه خوشبختانه دانشگاه در اين امر به اهداف خود رسيد، در حال حاضر در دانشگاه تربيت مدرس 130 دوره‌ كارشناسي ارشد و 70 دوره دكتري داير است. دكتر سمنانيان افزود: در حال حاضر 4 هزار دانشجوي تحصيلات تكميلي در اين دانشگاه وجود دارد كه از اين تعداد يك هزار دانشجوي دكتري و سه هزار دانشجو كارشناسي ارشد در 7 دانشكده علوم پايه، فني و مهندسي، علوم پايه‌ پزشكي، علوم پايه كشاورزي، علوم انساني و هنر مشغول به تحصيل هستند. همچنين دانشگاه هم‌اكنون در مرحله‌اي است كه مي‌تواند پذيراي دانشجويان خارجي باشد كه اين حركت بايد جدي‌تر شود زيرا در اين زمينه، توان علمي اساتيد كشور در حدي است كه مي‌توان دانشجويان مسلمان كشورهاي منطقه را پذيرا شد و نه تنها به جوانان كشور خود سرويس علمي بدهيم بلكه به جوانان كشورهاي ديگر نيز سرويس دهيم. رييس دانشگاه تربيت مدرس اظهار داشت: دهه‌ي دوم فعاليت دانشگاه صرف تكميل تاسيسات دانشگاهي، احداث و ساخت و ساز و بيش از آن، صرف اعتلاي كيفيت در دانشگاه شده است. وي درمورد كيفيت علمي اين دانشگاه، خاطرنشان كرد : دانشگاه تربيت مدرس به عنوان يك دانشگاه جوان، ازنظر شاخص‌هاي علمي و پژوهشي جزو 3 يا 4 دانشگاه برتر كشور است، فارغ‌التحصيلان اين دانشگاه با كيفيت علمي خوب در دانشگاههاي كشور مشغول به تدريس هستند. وي با بيان اينكه دانشگاه تربيت مدرس يك دانشگاه جامع است، درمورد فعاليت‌هاي پژوهشي اين دانشگاه، گفت: تلاش دانشگاه بر پژوهش محورشدن فعاليت‌هاست تا فارغ‌التحصيلان اين دانشگاه با الفباي پژوهش به نحو مناسب و درحد مرزهاي دانش در زمينه‌هاي‌ تخصصي آشنا شوند و پيش بروند. دكتر سمنانيان در ادامه اظهار داشت: هر استاد دانشگاه تربيت مدرس ساليانه دو مقاله به كنگره‌هاي بين‌المللي و يك مقاله در مجلات داخلي يا بين‌المللي ارائه مي‌كند كه اين شاخص مثبتي است، البته دانشگاه به اهداف بالاتري چشم دوخته است. وي در ادامه در مورد طرح‌هاي پژوهشي اين دانشگاه، گفت: دانشگاه تربيت مدرس به بيش از 5/1 ميليارد تومان پروژه‌هاي پژوهشي دست يافته كه دانشگاه مجري اين طرح‌ها براي نهادها و سازمانهاست، البته توان دانشگاه بيش از اين است همچنين رسالات و پايان نامه‌هاي دانشگاه در راستاي نياز بخش‌هاي مختلف كشور است، زيرابه هر ميزان كه دانشگاه با مشكلات جامعه آشنا شود دانشجويان به حل آنها علاقمندتر مي‌شوند. همچنين باتوجه به اينكه اين دانشگاه يك دانشگاه تحصيلات تكميلي است، لذا يك دانشگاه تحقيقاتي نيز محسوب شده و حجم كاري دانشجويان آن برمبناي مقالات و پايان نامه‌ها است. دكتر سمنانيان درمورد مهاجرت فارغ‌التحصيلان يا فرارمغزها، اظهار داشت: مهاجرت يك يا چند عضو هيات علمي دانشگاه در طي چند سال را نمي‌توان فرارمغزها دانست. بحث مهاجرت بيشتر براي فارغ‌التحصيلان كارشناسي ارشد و يا پزشكان عمومي مطرح است، زيرا آنان براي رسيدن به مقطع تحصيلي بالاتر و يا دريافت تخصص به خارج از كشور مهاجرت مي‌كنند كه اكثر آنها نيز پس از اتمام تحصيل بازمي‌گردند، همچنين محدودبودن ظرفيت مقاطع دكتري و نبود فرصت‌هاي شغلي براي بسياري از فارغ‌التحصيلان اين مهاجرت را بيشتر مي‌كند. دكتر سمنانيان درمورد مراكز تحقيقاتي دانشگاه تربيت مدرس، خاطرنشان كرد: در اين دانشگاه هشت مركز تحقيقاتي با نام‌هاي مركز تحقيقاتي اقتصاد، مديريت و بهر‌ه وري، مطالعات آفريقا، it و فناوري اطلاعات، مهندسي آب، مطالعات فرهنگي و انديشه ديني، مركز تحقيقات چابهار و مركز تحقيقات ايران شناسي و ادبيات فارسي كه به صورت متمركز در دانشگاه وجود دارند. رييس دانشگاه تربيت مدرس اظهار داشت: اين دانشگاه همچنين سه پرديس دارد كه شامل پرديس مركزي، دانشكده كشاورزي در كرج و دانشكده‌ منابع طبيعي در شهرستان نور است، همچنين اين دانشگاه داراي 411 استاد، 23 استاد تمام، 72 دانيشار و 225 استاديار است. دكتر سمنانيان در ادامه خاطرنشان كرد: پذيرش دانشجوي كارشناسي اين دانشگاه به صورت متمركز توسط وزارت علوم انجام مي‌شود و در مقطع دكتري نيز پذيرش به صورت مستقل انجام مي‌شود. به گفته وي،‌ دانشگاه تربيت مدرس تاكنون 25 دوره‌ دانش افزايي زبان فارسي برگزار كرده است و استاداني از 30 كشور جهان در اين دانشگاه تدريس مي‌كنند و همچنين 25 دانشجوي خارجي نيز در اين دانشگاه در حال تحصيل هستند. دكتر سمنانيان در پايان اشاعه هرچه بيشتر فضاي بازسالم و پرنشاط سياسي و علمي جهت پرورش متخصصان آگاه و علاقه‌مند به سرنوشت مردم، افزايش درآمد حاصل از پژوهش هاي كاربردي در دانشگاه، افزايش تنوع و تعداد دانشجويان خارجي، طراحي آموزش‌هاي از راه دور و e.learning، تكميل طرح اتوماسيون اداري و سيستم مبادلات اداري بدون كاغذ، آموزش حين خدمت كارمندان، افزايش توان و كارآيي كارمندان دانشگاه، هدايت رسالت به سمت نيازهاي كشور و تغيير ساختار دانشگاه درجهت افزايش اختيارات پژوهش اساتيد و استاد محور شدن دانشگاه از جمله برنامه‌هاي آينده دانشگاه تربيت مدرس است.																							 
, دكتر حميد اكبري رييس مركز امور دانشجويي وزارت بهداشت، درمان و آموزش پزشكي در گفت‌وگو با خبرنگار آموزشي خبرگزاري دانشجويان ايران‌ (ايسنا)، ‌افزود: مسئوليت آزمون اعزام بورسيه دانشجو در سال جاري با هدف تمركززدايي و تفويض اختيارات بيشتر، به دانشگاه‌هاي علوم پزشكي و اگذار شده است، به اين صورت كه ثبت نام دانشجو، بررسي مدارك و صدور كارت بر عهده دانشگاه بوده و تنها برگزاري آزمون بر عهده وزارت بهداشت است و در نهايت نيز نتايج به خود دانشگاه‌ها اعلام مي‌شود تا دانشگاهها با توجه به نمرات علمي، افراد مورد نظر را پذيرش كنند. وي با بيان اينكه ثبت نام آزمون از مرداد ماه در دانشگاه‌ها آغاز مي شود،‌ اظهارداشت: با توجه به اينكه در آزمون بورس، محل خدمت افراد به عنوان هيات علمي قبل از اعزام مشخص مي‌شود، دانشگاه‌ها با توجه به مسابقه علمي و توانمندي افراد، تعداد مورد نظر را براي شركت در آزمون معرفي مي‌كند. دكتر اكبري گفت: ظرفيت پذيرش دانشجو در آزمون اعزام امسال 150 نفر است كه اين رقم نسبت به آزمون‌ گذشته حدود 80 تا 90 درصد افزايش يافته است. به گفته‌ي دكتر اكبري، نياز كشور در بسياري از رشته‌ها از جمله فيزيولوژي، فارماكولوژي، ميكروب شناسي، انگل شناسي و بسياري از رشته‌هاي تخصصي داروسازي، دندانپزشكي و تخصص‌هاي باليني پزشكي به طور كلي برطرف شده است و در سال جاري مبناي كار براي اعزام دانشجو بر اساس نياز دانشگاه‌ها و مراكز تحقيقاتي است. مدير مركز امور دانشجويي وزارت بهداشت ادامه داد: در آزمون امسال، اكثريت ظرفيت به دانشگاه‌هاي بزرگ كه خود تربيت كننده دانشجو در مقاطع تخصصي هستند، اختصاص يافته و بر همين اساس تعدادي از دانشگاه‌هاي كوچك حذف شده‌اند و بايد نياز متخصص خود را از طرف دانشگاه‌هاي بزرگ برطرف كنند. وي با اشاره به تفاوت‌هاي آزمون اعزام سال 82 نسبت به سال گذشته، گفت: در آزمون سال جاري ظرفيت، تنوع و تعداد رشته‌ها افزايش يافته است، چرا كه با توجه به افزايش رشته‌هاي علمي جديد در دنيا و همچنين پذيرش اساتيد جوان براي جايگزيني اساتيد بازنشسته، نياز به افزايش ظرفيت وجود دارد. وي افزود: يكي ديگر از اهداف وزارت بهداشت در راستاي افزايش ظرفيت پذيرش دانشجوي اعزام بورسيه ايجاد تركيبي از متخصصين داخل و خارج از كشور در اعضاي هيات علمي دانشگاه‌هاي علوم پزشكي است كه اين امر به آشنايي با علوم جديد در خارج از كشور و برقراري راه ارتباطي با منابع ساير كشورها كمك مي‌كند. وي با اشاره به افزايش ظرفيت پذيرش دانشجو در مناطق محروم تصريح كرد: در سال جاري سهميه‌ها بر اساس مصوبه مجلس 20 درصد از كل به رزمندگان،و باقي به صورت پذيرش آزاد است كه از اين تعداد 30 درصد به اعضاي هيات علمي و مربيان و كارشناسان ارشد استخدامي در دانشگاه‌هاي علوم پزشكي و در مناطق محروم، 40 درصد آن به اعضاي هيات علمي و مربيان و كارشناسان ارشد استخدامي اختصاص دارد . مدير دانشجويان خارج وزارت بهداشت خاطرنشان كرد: بحث ديگر در اعزام بورسيه دانشجويان، سن مجاز افراد براي شركت در آزمون است كه 30 سال مبناي آن قرار گرفته است، ولي افرادي كه عضو هيات علمي يا آزاده باشند سن مجاز آنها به 35 سال افزايش مي‌يابد. وي همچنين گفت: از ديگر تغييرات امسال اين است كه كارشناساني كه در استخدام وزارت بهداشت هستند به ازاي هر دو سال استخدام، يك سال به شرايط سني آنها در آزمون و حداكثر تا سه سال افزايش مي‌يابد. دكتر اكبري در پايان رشته‌هاي آمار و روش تحقيق، اقتصاد دارو، آموزش بهداشت، اقتصاد بهداشت، اخلاقي پزشكي، ايپدميولوژي، بيوتكنولوژي پزشكي، بيوتكنولوژي دارويي، بهداشت محيط، بهداشت حرفه‌اي، بهداشت دهان و دندان، پرستاري، ‌تغذيه و رژيم درماني، توانبخشي، كتابداري، ‌جامعه‌شناسي پزشكي، طب سالمندان،فيزيك پزشكي، داروسازي صنعتي، مديريت اطلاعات بهداشتي و درمان، مديريت خدمات بهداشت و درماني، مواد دنداني، مديريت داروسازي، باكتري شناسي، ‌ويروس شناسي، ‌هماتولوژي، مديكال انفورماتيك و نانوتكنولوژي را به عنوان رشته‌هاي موجود در آزمون اعزام بورسيه سال جاري وزارت بهداشت بيان كرد.																							 
, دانشگاه سيستان و بلوچستان در 14 رشته و گرايش دكتري دانشجو مي‌پذيرد 25 ارديبهشت، آخرين مهلت ثبت‌نام																							 
, دانشگاه سيستان و بلوچستان براي نيمسال اول سال تحصيلي 87-1386 براي دوره‌هاي دكترا دانشجو مي‌پذيرد. به گزارش سرويس «صنفي ـ آموزشي» خبرگزاري دانشجويان ايران (ايسنا) ، دانشگاه سيستان و بلوچستان در رشته‌هاي رياضي محض با گرايش‌هاي جبر و آناليز، رياضي كاربردي با گرايش هاي تحقيق در عمليات، آناليز عددي و رياضي فيزيك، شيمي با گرايش‌هاي شيمي فيزيك، شيمي معدني و آلي و تجزيه، مهندسي شيمي، مهندسي عمران با گرايش سازه،‌مهندسي مكانيك گرايش تبديل انرژي، جغرافياي طبيعي با گرايش‌هاي اقليم و برنامه ريزي محيطي و علوم اقتصادي با گرايش اقتصاد كشاورزي از طريق آزمون كتبي و مصاحبه دانشجوي دكتري مي‌پذيرد. آزمون دكتري دانشگاه سيستان و بلوچستان در روزهاي 2 و 3 خرداد ماه در سالن امتحانات دانشگاه برگزار مي‌شود. شرايط اختصاصي براي شركت در اين دوره عبارت است از: دارا بودن دانشنامه كارشناسي ارشد يا بالاتر از دانشگاه‌هاي داخل يا خارج مورد تاييد وزارت علوم، داشتن حداقل معدل 15 از 20 يا 3 از 4 در دوره كارشناسي ارشد و موفقيت در آزمون كتبي و مصاحبه علمي. گفتني است، پذيرفته شدگان نهايي بايد تا زمان تصويب پروپوزال پايان نامه، مدرك نمره قبولي زبان (mche با حداقل 50 يا tofel با حداقل 500 يا tolimo با حداقل 460 يا ielts با حداقل 5) را ارائه كنند. مدارك ثبت‌نامي شامل تكميل تقاضانامه ثبت نام،‌ فتوكپي صفحه اول شناسنامه، فتوكپي ريز نمرات كارشناسي و كارشناسي ارشد، 3 قطعه عكس سه در چهار، فتوكپي مدارك پايان تحصيلات يا گواهي اشتغال به تحصيل براي دانشجويان فعلي كارشناسي ارشد مبني بر اتمام تحصيلات تا پايان شهريور ماه امسال، ‌توصيه نامه علمي از حداقل 2 نفر از استادان دوره كارشناسي ارشد و اصل رسيد بانكي به مبلغ صد هزار ريال به حساب 90030 به نام حساب درآمد اختصاصي دانشگاه سيستان و بلوچستان نزد بانك ملي ايران شعبه دانشگاه سيستان و بلوچستان است. متقاضيان تا 25 ارديبهشت ماه مهلت دارند تا مدارك خود را با پست پيشتاز به دفتر تحصيلات تكميلي سيستان و بلوچستان به نشاني زاهدان، خيابان دانشگاه، سازمان مركزي دانشگاه سيستان و بلوچستان، صندوق پستي 98135987 ارسال كنند. علاقه مندان براي اطلاعات بيشتر مي‌توانند به &nbsp;نشاني www.usb.ac.ir مراجعه كنند.																							 
, به گزارش سرويس آموزشي ايسنا، اين تيم متشكل از چهار دانش‌آموز به نام‌هاي امير خسروي، بيتا عباسي، گلناز آقازاده تبريزي و بهزاد امين‌زاده است. سرپرستي هيات اعزامي را محمد كرام‌الديني بر عهده دارد. شايان ذكر است ، تيم ملي المپياد زيست‌شناسي كشورمان سال قبل با كسب 2 مدال نقره و 2 مدال برنز به مقام ششم جهان دست يافت.																							 
, به گزارش سرويس صنفي آموزشي خبرگزاري دانشجويان ايران (ايسنا)، در اين اطلاعيه آمده است: نظر به سوء استفاده برخي آموزشگاه‌هاي خصوصي از نام و آرم دانشگاه پيام نور، كليه داوطلبان دوره‌هاي فراگير دانشگاه پيام نور بايد توجه داشته باشند براي ثبت نام و شركت در دوره‌هاي آموزشي دوره‌هاي فراگير فقط از طريق مراكز و واحدهاي دانشگاه پيام نور اقدام كنند. متقاضيان مركز تهران نيز بايد به تنها مركز مجري آموزشي دانشگاه پيام نور واقع در خيابان استاد نجات الهي بعد از چهارراه طالقاني، اول خيابان سپند، رو به روي ساختمان وزارت علوم، تحقيقات و فناوري مراجعه كنند.																							 
, دعوت وزارت علوم از صاحبنظران it براي حضور در نشست نقش دانشگاهها در آموزش و تحقيقات فناوري اطلاعات																							 
, به گزارش سرويس صنفي آموزشي خبرگزاري دانشجويان ايران (ايسنا)، نشست « نقش دانشگاهها و مراکز پژوهشي در آموزش و تحقيقات فناوري اطلاعات» با حضور وزراي «علوم، تحقيقات و فناوري» و «ارتباطات و فنآوري اطلاعات» روز شنبه 23 دي ماه در مجتمع تحقيقاتي عصر انقلاب برگزار مي‌شود. گفتني است، صاحبنظران حوزه فناوري اطلاعات براي حضور در اين نشست مي‌توانند تا روز سه‌شنبه 19 دي ماه با مراجعه به سايت وزارت علوم به نشاني www.msrt.ir يا www.msrt.gov.ir نسبت به ثبت‌نام خود اقدام كنند.																							 
, رييس دانشگاه اصفهان: قرار نيست در دانشگاه اصفهان، دانشكده هسته‌اي ساخته شود																							 
, رييس دانشگاه اصفهان گفت: قرار نيست در دانشگاه اصفهان دانشكده هسته‌اي ساخته شود. دكتر رامشت در گفت‌وگو با خبرنگار صنفي آموزشي خبرگزاري دانشجويان ايران (ايسنا)، افزود: تلاش شده تا تعدادي رشته مربوط به انرژي هسته‌اي در دانشگاه ايجاد شود و در حال حاضر نيز گرايش و منابع درسي آن در دست بررسي است. وي ابراز اميدواري كرد به زودي اين رشته‌ها در دانشگاه اصفهان راه‌اندازي شود. دكتر رامشت در خصوص ساخت ساختمان دانشكده اقتصاد و علوم اداري در دانشگاه اصفهان نيز گفت: مساحت ساختمان اين دانشكده حدود 6 هزار متر مربع خواهد بود كه به زودي كلنگ آن زده مي‌شود. گفتني است، معاون پژوهشي دانشگاه اصفهان پيش از اين در همايش جايگاه سوخت هسته‌اي در توسعه فناوري و تحقيقات از تاسيس دانشكده علوم هسته‌اي با مشاركت سازمان انرژي اتمي در دانشگاه اصفهان خبر داده بود.																							 
, وزير بهداشت، درمان و آموزش پزشكي گفت: آزمون دستياري طبق قانون در تاريخ اعلام شده - 13 اسفند ماه - برگزار مي‌شود. دكتر مسعود پزشكيان، در گفت‌وگو با خبرنگار «صنفي آموزشي» خبرگزاري دانشجويان ايران (ايسنا)، واحد علوم پزشكي تهران گفت: نمايندگان مجلس تا كنون در اين مورد نظرهايي داده‌اند ولي اگر بخواهيم اين نظرات را اعمال كنيم، بايد به شكل قانون، به وزارتخانه اعلام شود نه اين كه فردي نظري بدهد و مديران اجرايي هم آن را عمل كنند. وي ادامه داد: سيستم وزارت بهداشت طبق قانون زمان اجراي آزمون را تعيين كرده است و اگر مشكلي بوجود آمد ما طبق قانون پاسخگو خواهيم بود، زيرا اگر نتوانيم يك امتحان را به نحو صحيح برگزار كنيم بسياري از مسائل را بايد كنار گذاشت. دكتر پزشكيان در ادامه با بيان اين كه « با آنكه هنوز سوالات آزمون دستياري طرح نشده‌ عده‌اي از خريد و فروش اين سؤالات خبر مي‌دهند»، گفت: نبايد با طرح اين نوع مطالب، سيستم را زير سؤال برد و جامعه را بدبين كرد زيرا طرح اين نوع مطالب باعث ضربه به نظام مي‌شود. وزير بهداشت در خاتمه با تأكيد بر صحت آزمون دستياري سال گذشته در محدوده وزارت بهداشت، خاطرنشان كرد كه نهادهاي مختلفي چون سازمان بازرسي، رياست جمهوري و نهادهاي اطلاعاتي ... در مورد آزمون سال گذشته تحقيق نمودند ولي هيچ سند محكمه پسندي در مورد تخلف در آزمون يافت و ارائه نشد.																							 
, به گزارش سرويس صنفي آموزشي خبرگزاري دانشجويان ايران، دكتر قرائتي كه در نشست بررسي مشكلات پيام نور در ياسوج سخن مي‌گفت، با اشاره به مشكلات دانشگاه پيام‌نور ياسوج، تصريح كرد: شايسته نيست دانشگاه پيام‌نور ياسوج به دليل كمبود امكانات تعطيل شود. در ادامه اين نشست رييس دانشگاه پيام نور ياسوج نيز گفت: چنانچه فكر اساسي در جهت برطرف شدن مشكلات و كمبودهاي اين دانشگاه نشود اين دانشگاه تعطيل خواهد شد. دكتر سيد عطاء تقوي افزود: 70 ميليون تومان اعتبار در زمان افتتاح اين دانشگاه از سوي استاندار وقت قول مساعدت داده شد كه 20 ميليون تومان آن تحقق يافته و مابقي آن بعد از گذشت يكسال هنوز تحقق نيافته است.																							 
, به گزارش سرويس صنفي آموزشي خبرگزاري دانشجويان ايران، وزارت بهداشت اعلام كرد: مباحث invited article مجله clinical infeetious disease كه جزو رفرانس‌هاي آزمون ارتقاء - گواهينامه و دانشنامه تخصصي- بورد سال 84 بود حذف مي‌شود.																							 
, دكتر محمود شاكري پژوهشگر برتر دانشكده مكانيك دانشگاه صنعتي اميركبير در گفت و گو با خبرنگار آموزشي ايسنا با بيان اين مطلب گفت: نحوه تحقيقات و پژوهش در كشورهاي پيشرفته با كشورهاي جهان سوم كاملا متفاوت است، در كشورهاي پيشرفته جدايي صنعت و دانشگاه هيچ مفهومي ندارد و اين دو متناسب با يكديگر هستند. نيازهاي صنعت منجر به رشد دانشگاه‌ها و بوجودآمدن رشته‌ها و گرايش‌هاي جديد در سطح دانشگاه‌ها شده است. البته بايد توجه داشت كه صنعت نيز بدون دانشگاه نمي‌تواند رشد كافي داشته باشد. وي تصريح كرد: امروزه رشته‌هاي زيادي مانند مهندسي صنايع، هوافضا، كشتي سازي و مهندسي پزشكي از درون رشته مهندسي مكانيك بوجود آمده است كه تمامي اينها نياز و خواست صنعت بوده است. شاكري با بيان اين مطلب كه در كشورهاي جهان سوم رابطه صنعت و دانشگاه همانند كشورهاي توسعه يافته نيست، افزود: در اين كشورها دانشگاه و صنعت مستقل از يكديگر به فعاليت‌هاي خود ادامه مي‌دهند؛ صنعت كشور قادر به پذيرش بسياري از مفاهيم و موضوعات دانشگاهي نيست و دليل آن هم كپي‌كاري صرف از صنايع خارجي است. وي خاطرنشان ساخت: كارهاي پژوهشي در دانشگاه‌هاي كشور به دو دسته تقسيم مي‌شود كه دسته اول كه حجم عمده‌اي از كار را به خود اختصاص مي‌دهد، تحقيقات دوره‌هاي كارشناسي ارشد و دكتري است كه در سطح كشورهاي پيشرفته جهان است و كاربرد زيادي در صنايع كشور ندارد و دسته دوم نيز تحقيقات دانشگاهي است كه درصد محدودي از تحقيقات كاربردي صنايع كشور را به خود اختصاص مي‌دهد. عضو هيات علمي دانشگاه صنعتي اميركبير با بيان اين مطلب كه در ايران ارتباط منسجمي بين دانشگاه و صنعت وجود ندارد، افزود: در تمامي كشورهاي پيشرفته، پژوهش از داخل صنعت بيرون مي‌آيد و زماني كه صنعت با مشكلي مواجه مي‌شود آن را به دانشگاه ارجاع مي‌دهد كه متاسفانه اين امر به ندرت در صنعت ما اتفاق مي‌افتد. شاكري در ادامه افزود: بيشتر درخواست‌هاي صنعت از دانشگاه‌هاي ايران جنبه‌هاي مشورتي و طراحي است در حالي كه بايد درنظر داشت كه هيچ دليلي ندارد يك استاد دانشگاه طراح خوبي هم باشد ، استاد دانشگاه يك محقق است و متاسفانه كارهاي تحقيقاتي كه به دانشگاه‌ها واگذار مي‌شود بسيار اندك است. وي تصريح كرد: اگر كل كشورهاي جهان را به شكل يك واحد در نظر بگيريم، به گونه‌اي در اين كشورها تقسيم كار شكل گرفته است، كارهاي فني، صنعتي و تكنولوژيكي تقسيم شده‌اند، ما نيز با توجه به توان علمي و پژوهشي كشور بايد در كار توليدي جهان سهمي را داشته باشيم. شاكري در ادامه افزود: ايران در حال حاضر در تمامي زمينه‌ها مشغول به كارهاي پژوهشي و تحقيقاتي است ولي اين امر به گونه‌اي است كه هيچ كاري در كشور انجام نمي‌شود. وي با اشاره به پيشرفت‌هاي هندوستان اظهار داشت: كشور هند جزو كشورهاي جهان سومي است ولي در توليد نرم‌افزار در جهان رتبه نخست را دارد. پژوهشگر برتر دانشگاه صنعتي اميركبير افزود: صنايع ما بايد به نقطه‌اي از نياز برسند كه متوجه شوند همه چيز را نمي‌توان خريد و برخي از كارها نيازمند كارهاي تحقيقاتي است. شاكري در پايان تصريح كرد: بايد به اين نكته توجه داشت كه كشورهاي پيشرفته تمامي دانش خود را به كشور نمي‌فروشند و ما نيازمند توليد دانش هستيم، اگر چنين رويكردي در صنايع ما بوجود بيايد و صنعت كشور متوجه اين نكته شود كه نياز به تحقيقات دانشگاهي دارد، در آن زمان پژوهش در سطح دانشگاه‌ها جايگاه خود را پيدا مي‌كند.																							 
, به گزارش خبرنگار اجتماعي ايسنا ،‌به همين مناسبت مسابقات خوشنويسي، تذهيب‌ ، مراسم دعاي عرفه، جشن ازدواج 50 زوج دانشجو، كنسرت موسيقي و شب شعر و نقد وبررسي فيلم امام علي(ع) برگزار خواهد شد.																							 
, مدير سابق گروه روسي دانشگاه تهران اظهار داشت: يكي از مشكلات عمده رشته زبان روسي در دانشگاه‌ها، كمبود منابع درسي و كتاب‌هاي تخصصي در اين زمينه است. دكتر امير حسيني در گفت وگو با خبرنگار آموزشي ايسنا افزود: اغلب كتاب‌ها و منابع درسي اين گروه آموزشي از طريق همكاران از مسكو آورده شده است كه آنها نيز منبع و مرجع مناسبي براي استفاده به عنوان كتاب درسي نيستند. وي با اشاره به فقدان منابع درسي و كتب تخصصي مناسب در رشته زبان روسي، اظهار داشت: با توجه به وجود مقطع كارشناسي ارشد در دانشگاه و نياز به كتاب‌هاي مناسب‌تر و به روزتر، متاسفانه ضعف عمده دانشگاه در اين رابطه بوده و اينكه با وجود برگزاري هر ساله نمايشگاه كتاب بين‌المللي در كشور، كشور روسيه در اين نمايشگاه شركت نمي‌كند تا دانشجويان و اساتيد از اين طريق بتوانند نيازهاي خود را برطرف سازند. وي با بيان اين مطلب كه هيچ گونه كتاب مدوني براي هيچ درسي براي تدريس وجود ندارد، گفت:‌ با اين حال طي سال‌هاي اخير اساتيد سعي داشته‌اند با توجه به سرفصل‌هاي موجود و با مصوبات گروه و با ايجاد تغيير و تحولات در محتواي دروس از منابع و كتاب‌هايي استفاده كنند كه اخيرا اساتيد از مسكو آورده و به صورت زيراكس در اختيار دانشجويان قرار دهند. وي ادامه داد: اخيرا اساتيد تلاش مي‌كنند تا كتاب‌هايي را با هدف تدريس در دانشگاه تدوين كنند و در اين خصوص، در حال حاضر طرح‌هاي متنوعي در دست همكاران است كه مطرح شدن آنها به عنوان كتاب درسي، زمان و تجربه بيشتري مي‌طلبد. وي با تاكيد بر لزوم شركت روسيه در نمايشگاه تخصصي كتاب، اظهار داشت: شايد دليل عدم شركت روسيه به اين دليل است كه احساس مي‌كند كتاب‌هاي روسي طرفدار و خواننده چنداني در ايران ندارد در حالي كه همين تعداد دانشجو در دانشگاه‌هاي تهران، تربيت مدرس، آزاد و ... علاقه‌مند به استفاده از كتاب‌ها و منابع درسي و كتب تخصصي به زبان روسي هستند و لذا اقدامي از سوي سفارت روسيه در اين راستا الزامي است. اين استاد دانشگاه، با بيان اين مطلب كه مشكل عمده دانشجويان زبان روسي ، كمبود منابع درسي است، افزود: عليرغم اقداماتي در اين خصوص با بخش فرهنگي سفارت روسيه، عكس‌العملي از سوي آنان صورت نگرفته است و اين در حالي است كه دانشجويان كتاب‌هاي موجود در بازار را در زمينه و تخصص خود هر چند دسته دوم با ولع زياد خريداري مي‌كنند. دكتر حسيني تصريح كرد: پاسخگويي به نياز دانشجويان مستلزم بازنگري و بازبيني مداوم سرفصل دروس براي رفع نواقص است. هر چند در گروه ، كميته‌اي تخصصي با اين هدف موجود است. ولي براي حفظ كيفيت آموزشي در اين رشته اين عمل بايد تكرار شود. عضو هيات علمي دانشگاه تهران در رابطه با آزمون كارشناسي ارشد رشته زبان روسي، اظهار داشت: امسال سومين سالي است كه دانشكده در اين رشته آزمون برگزار مي‌كند و شاخص و عناوين زيادي براي پذيرش افراد توانمند در اين رشته در نظر گرفته مي‌شود و وجود مصاحبه و آزمون عملي براي گزينش دانشجويان زبان الزامي است. دكترحسيني با اشاره به بهبود روند آموزشي در رشته زبان روسي، اظهار داشت: در سال‌هاي اخير با توجه به بازگشت تعدادي از فارغ‌التحصيلان اين رشته از مسكو، از آنان به عنوان اعضاي هيات علمي استفاده ‌شده است و افزايش اعضاي هيات علمي و انتقال آموخته‌هاي آنان به دانشجويان، مسلما تغيير و تحولات زيادي را در روند آموزش ايجاد خواهد كرد. دكتر حسيني در رابطه با وضعيت فارغ‌التحصيلان اين رشته، گفت: امروزه دانشجويان فعاليت و جنب و جوش بيشتري دارند و همچنين تاسيس مقطع كارشناسي ارشد در اين رشته، منجر به افزايش انگيزه در دانشجويان شده است. چرا كه در سابق دانشجويان انگيزه‌اي براي تحصيل در رشته زبان روسي نداشتند. ولي در حال حاضر با هدف تحصيل در مقطع كارشناسي ارشد، تلاش و تحرك بيشتري براي پذيرفته شدن صورت مي‌گيرد. وي با اشاره به تصويب تاسيس رشته زبان و ادبيات روسي در مقطع كارشناسي ارشد و آغاز آن در دو سال آينده تحصيلي، گفت: اين امر نيز محركي براي تلاش بيشتر دانشجويان براي رسيدن به اين مقطع است. دكتر حسيني در پايان با اشاره به بهبود بازار كار براي دانشجويان اين رشته، اظهار داشت: بعد از فروپاشي دولت شوروي و وجود شركت‌هاي مختلف مرتبط با روسيه و جمهوري‌هاي ديگر آن، نسبت به گذشته بازار كار بهتري براي جذب فارغ‌التحصيلان بوجود آمده است.																							 
, وزير علوم و آموزش استراليا، با اعلام اينكه در سال 2007 به دو ايراني بورس تحصيلي «endeavour» اعطا مي‌شود، گفت: برندگان بورس «endeavour» از كشورها و فرهنگهاي مختلف بوده و پروژه هاي متنوعي را مورد مطالعه قرار خواهند داد. به گزارش گروه دريافت خبر خبرگزاري دانشجويان ايران (ايسنا)، دكتر علي قره‌آقاجي و زهرا سيدي مهدي برندگان بورس تحصيلي استراليا هستند. دكتر قره‌آقاجي موفق به دريافت بورس تحقيقاتي «endeavour» براي تحقيق در زمينه ارتقاي كيفيت پارچه‌هاي پشمي از طريق ايجاد تارهاي نانوفيبري شده كه از اين تارها مي‌توان براي پوشش روي پارچه‌هاي پشمي به منظور افزايش لطافت پارچه استفاده كرد. زهرا سيدي مهدي نيز بورس مقطع كارشناسي ارشد و دكتراي «endeavour» براي تعيين مشخصات ذخاير نفتي در سيستم‌هاي رسوبي آبهاي عميق براي ارتقاء شناخت فرايندهاي زمين شناسي كنترل كننده كيفيت ذخاير تعلق گرفت. گفتني است، برنامه بورس «endeavour» ابتكار دولت استراليا به ارزش 267 ميليون دلار استرالياست كه دانشجويان، محققين و متخصصين تراز اول جهان در رشته هاي مختلف را براي تحصيل، تحقيق و پيشرفت حرفه‌اي در استراليا گرد مي‌آورد. اين برنامه همچنين فرصتي براي اتباع استراليايي فراهم مي‌سازد تا در خارج از كشور به تحصيل و تحقيق بپردازند. بيشاب وزير علوم و آموزش استراليا همچنين اضافه كرد: جوايز «endeavour» مشاركت در علم و دانش و افزايش درك متقابل بين مردمان كشورهاي شركت كننده و ايجاد ارتباطات و شبكه هاي ارتباطي جهاني را تسهيل مي‌نمايد. گفتني است، برنامه بورس «endeavour» يك برنامه بورس بين المللي مبتني بر رقابت تنگاتنگ براي اخذ بورس و نيز شايستگي افراد مي‌باشد كه در پنج سال آينده «تا سال 2011 ميلادي) بيش از 9 هزار بورس ــ تحصيلي به افراد اعطاء خواهد نمود. اين بورس‌ها آميزه‌اي از رشته‌هاي تحصيلي در سطوح فوق ليسانس و دكترا، فوق ديپلم و ليسانس و فني و حرفه‌اي و نيز جوايز تحقيق و توسعه حرفه‌اي در كليه رشته‌هاي تحصيلي مي‌باشد. بورسيه‌هاي «endeavour» با مدارج علمي بالاتر و با درك بهتري از جوامع و فرهنگ هاي ديگر به كشورهاي خود باز مي‌گردند. همچنين يك ايراني برنده بورس تحصيلي بين‌المللي سال 2007 دانشگاه استراليايي وولونگونگ شعبه دبي شد. به گزارش سرويس صنفي آموزشي خبرگزاري دانشجويان ايران (ايسنا)، كامران پدرامرزي از تهران ، برنده بورس تحصيلي بين المللي سال 2007 دانشگاه وولونگونگ شعبه دبي شد. اين بورس كه بر اساس رقابت علمي و شايستگي به متقاضيان اعطا مي‌شود، ويژه فارغ التحصيلان دانشگاه وولونگونگ شعبه دبي بوده و براي ثبت نام در دوره كارشناسي ارشد و دكترا در دانشگاه وولونگونگ استراليا معتبر مي‌باشد. گفتني است، اين دانشجوي ايران دوره كارشناسي خود در رشته كامپيوتر ــ تهيه نرم افزار (با رتبه عالي) را در دسامبر 2006 در دانشگاه وولوونگوگ شعبه دبي به پايان رسانيد و در مقطع كارشناسي ارشد در اين رشته در دانشگاه وولونگوگ استراليا ثبت نام خواهد نمود. گفتني است، اطلاعات بيشتر و فهرست برندگان بورس تحصيلي «endeavour» در پايگاه اطلاعاتي www.endeavour.dest.gov.au قرار دارد.																							 
, جلال اميني در گفت‌وگو با خبرگزاري دانشجويان ايران (ايسنا) منطقه کرمانشاه، با گراميداشت تقارن بهار تعليم، تربيت و بهار قرآن اظهار داشت: در هيچ آئيني به اندازه اسلام به تعليم و تربيت اهميت داده نشده و در اين رابطه اسلام هيچ محدوديتي براي تعليم و تربيت قائل نبوده است. وي با اشاره به اهميت نيروي انساني در روند توسعه يک کشور گفت: آينده ممالک به ثروت زيرزميني نيست، بلکه به تربيت نيروي انساني ماهر است و اين امر در کلاسها و آزمايشگاهها محقق خواهد شد. اميني در پايان خاطرنشان ساخت: امسال حدود 48 ميليارد تومان اعتبار براي احداث و مرمت مدارس استان در نظر گرفته شده که سه برابر سالهاي گذشته بوده است.																							 
, به گزارش خبرنگار آموزشي ايسنا، عبدالحميد رضوي گفت: حاصل ‌?? سال تحقيقات در حوزه آموزش و پرورش كشور حدود ‌? هزار پژوهش است كه ‌??? پژوهش آن در استان فارس انجام شده كه ‌?? درصد آن پايان‌نامه تحصيلي است. وي تعداد نيروهاي فوق ليسانس آموزش و پرورش فارس را ‌? هزار نيرو عنوان كرد و افزود: به لحاظ نيروي انساني در حوزه‌ تحقيقات در فارس كمترين مشكل را داريم. رضوي افزود: از جمله كارهايي كه در آموزش و پرورش فارس انجام داده‌ايم طرح تحقيقات مركز استاني بود كه در اين راستا ‌?? طرح تحقيقاتي كه در شيراز انجام شده است به تمام نقاط استان توزيع شد كه اين كار در سطح كشور منحصر به فرد است. اين كارشناس تحقيقاتي در خصوص دولتي بودن تحقيقات در ايران گفت: بيش از ‌?? درصد تحقيقات در ايران دولتي‌ است ، حال آنكه ‌?? درصد تحقيقات در اروپا، ‌?? درصد در آفريقا و ‌?? درصد در آسيا توسط بخش غيردولتي انجام مي‌شود.																							 
, رييس مركز آزمون دانشگاه آزاد: نتايج 200 هزار پذيرفته‌شده آزمون سراسري دانشگاه آزاد، اواسط هفته آينده اعلام مي‌شود																							 
, دكتر انگجي رييس مركز آزمون دانشگاه آزاد اسلامي با اعلام اين خبر به خبرنگار آموزشي خبرگزاري دانشجويان ايران (ايسنا)، افزود: نتايج اين آزمون از طريق انتشار ويژه نامه فرهيختگان به اطلاع عموم خواهد رسيد. وي تعداد داوطلبان اين آزمون را بيش از يك ميليون و 170 هزار نفر بيان كرد كه اسامي 200 هزار نفر به عنوان پذيرفته‌شده نهايي اعلام و منتشر خواهد شد. دكتر انگجي در ادامه تعداد رشته شهرهاي اين آزمون را در گروه غير پزشكي 2 هزار و 722 رشته شهر، پزشكي 166 رشته شهر و پاره وقت 550 رشته شهر بيان كرد. رييس مركز آزمون دانشگاه آزاد اسلامي در خاتمه خاطرنشان كرد كه زمان ثبت‌نام اين داوطلبان در واحدهاي دانشگاهي پس از اعلام نتايج آزمون سراسري دانشگاههاي دولتي است.																							 
, دكتر سعيد سمنانيان در گفت وگو با خبرنگار آموزشي خبرگزاري دانشجويان ايران (ايسنا)، افزود: تقويت دوره دكتري كار مشكلي است و نياز به برنامه‌ريزي دقيق و طراحي منسجم و مدوني دارد، لذا توسعه اين مقطع بايد با جامعه نگري انجام شود. وي ادامه داد: دانشگاه تربيت مدرس تلاش مي‌كند پايان نامه‌هاي كارشناسي‌ ارشد و دكتري را در ارتباط با نيازهاي سازمان‌ها و بخش‌هاي مختلف جامعه تعريف كند تا افرادي كه در اين زمينه‌ها تربيت مي‌شوند بتوانند مشكلات جامعه را شناسايي كرده و گام مثبتي در جهت حل آن بردارند و با انتخاب اين مسير بتوانند دوره كاري خود را متناسب با تخصص و علم خود ادامه دهند. دكتر سمنانيان خاطرنشان كرد: دانشگاه تربيت مدرس با توجه به اينكه تنها دانشگاه تحصيلات تكميلي كشور است هر ساله با توجه به نيازها و بنيه‌ي علمي 3 الي 5 رشته در مقطع دكتري راه اندازي مي‌كند. وي تصريح كرد: يكي از برنامه‌هاي دانشگاه در زمينه توسعه تحصيلات تكميلي سوق دادن مقاطع دكتري به سمت رشته‌هايي است كه كارشناسي ارشد آن رشته از سالها پيش در دانشگاه تدريس مي‌شود تا دانشگاه بتواند از لحاظ بنيه علمي، اعضاي هيات علمي استخدامي، كتابهاي مربوطه و مجلات مورد نياز پاسخگوي مقاطع بالاتر آن رشته باشد.																							 
, به گزارش ايسنا روابط عمومي سازمان حمل و نقل و ترافيك شهرداري تهران با صدور اطلاعيه‌اي ضمن اعلام اين مطلب از دانش‌آموزان و اولياي آن‌ها درخواست كرد به جهت تاكيد بر مباحث آموزشي و نيز رعايت مسائل ايمني از مراجعه انفرادي به اين مكان آموزشي و تفريحي اكيدا خودداري كنند. اين روابط عمومي ظرفيت پذيرش روزانه پارك آموزش ترافيك را در فاز نخست 160 نفر در چهار نوبت جداگانه ذكر كرد و از مدارس درخواست كرد با هماهنگي قبلي با مديريت اين پارك كه در ضلع غربي ميدان پونك، خيابان شهيد ميرزابابايي واقع شده نسبت به برنامه‌ريزي حضور دانش‌آموزان در اين مجموعه اقدام كنند.																							 
, معاون آموزشي و امور دانشجويي وزارت بهداشت ضمن تشريح شرايط و جزئيات آزمون پذيرش دستيار امسال، از ايجاد دوره‌هاي دستياري در حين خدمت خبر داد. دكتر علي محققي، در گفت‌وگو با خبرنگار صنفي آموزشي خبرگزاري دانشجويان ايران، گفت: آزمون پذيرش دستياري رشته‌هاي مختلف علوم پزشكي اسفند ماه برگزار مي‌شود. امكان شركت مشمولان طرح در آزمون دستياري وي با اشاره به تغييرات آزمون دستياري امسال نسبت به سالهاي گذشته، افزود: امسال شركت دانشجويان گروه پزشكي دوره كارورزي و مشمولين طرح انساني در آزمون پذيرش دستياري تسهيل شده است،‌ به عبارت ديگر دانشجويان نخبه سطح اول آيين‌نامه نخبگان و استعدادهاي درخشان مي‌توانند قبل از فراغت از تحصيل در آزمون دستياري شركت كنند، مشروط بر اينكه قبل از شروع دوره دستياري يعني از اوايل مهره 85، فارغ التحصيل شوند. وي افزود: همچنين مشمولين طرح نيروي انساني مشروط بر اينكه طرح خود را در موعد مقرر شروع كرده باشند، ‌مي‌توانند در آزمون پذيرش دستيار شركت كنند كه در صورت قبولي از ادامه طرح معاف شده و وارد دوره دستياري مي‌شوند. افزايش ظرفيت پذيرش آزمون دستياري معاون آموزشي وزارت بهداشت درباره ظرفيت پذيرش اين دوره از آزمون دستياري، اظهار كرد: ظرفيتهاي آزمون امسال هنوز نهايي نشده است ولي پيش بيني مي‌شود كه تا 15 درصد داوطلبان پذيرش شوند كه اين ميزان در سال گذشته 10 درصد بود. ايجاد دوره‌هاي دستياري حين خدمت دكتر محققي با اشاره به تغييرات در دست طراحي نظام آموزشي تخصصي و فوق تخصصي، تصريح كرد: بر اين اساس رشته‌هاي جديد و علوم نوين در قالب «دوره‌هاي دستياري در حين خدمت» داير مي‌شوند كه در اين راستا مي‌توان به رشته‌هاي پزشكي خانواده،‌ طب ايراني اسلامي، طب ورزش و طب سالمندان اشاره كرد كه با ديدگاه تخصصي به مجموعه فعاليتهاي فعلي اضافه مي‌شوند. وي با بيان اينكه دوره‌هاي تخصصي حين خدمت قطعا داراي مدرك و تمام ارزشهاي تخصصي خواهد بود، گفت: براساس اين طرح، تسهيلات براي ورود طيف بيشتري از پزشكان عمومي به اين دوره‌ها فراهم مي‌شود و طول دوره‌هاي دستياري نيز متفاوت خواهد بود، همچنين در بسياري از موارد لازمه تحصيل و ادامه تحصيل ترك خدمت نيست. دكتر محققي با بيان اينكه محتواي درس و طول زمان واقعي تحصيل در اين دوره‌ها تفاوتي با دوره‌هاي دستياري ندارد، گفت: اين دوره‌ها بر اساس آيين نامه‌هاي آموزشي ارايه مي‌شوند، البته در طول تحصيل طي فواصلي انقطاع از طرح و محل خدمت براي ورود به دوره‌هاي آموزشي صورت مي‌گيرد. معاون آموزشي وزارت بهداشت با بيان اينكه اين طرحي است كه جزئيات آن در آينده ارايه مي‌شود، خاطر نشان كرد: طب سنتي يكي از ايده‌هاي اين طرح است كه در شوراي دبيران شوراي عالي برنامه‌ريزي وزارت بهداشت تصويب شده و در حال حاضر نيز منتظر درخواست دانشگاه‌هاي براي ايجاد اين دوره‌ها هستيم. دكتر محققي در خاتمه با بيان اينكه وروديهاي اين دوره از بين پزشكان عمومي هستند، تصريح كرد: بر اساس برنامه‌هاي مصوب، افراد اين حيطه به عنوان متخصص شناخته مي‌شوند و اميدواريم با اجراي اين طرح مجموعه فعاليتهايي كه در قالب طب ايراني، ‌اسلامي و يا سنتي انجام مي‌شود به شكل علمي، در دست افراد ذيصلاح و بر اساس نگرش‌هاي كاملا عالمانه ادامه پيدا كند.																							 
, معاون خدمات شهري شهرداري اهواز به خبرگزاري دانشجويان ايران (ايسنا)‌ منطقه خوزستان، با بيان اينكه هدف از نصب پاركهاي بادي فراهم كردن رفاه اجتماعي براي مردم اهواز است، افزود: پاركهاي بادي توسط بخش خصوصي اداره مي‌شود و نصب هر كدام از آنها بين 30 تا 50 ميليون تومان هزينه در بر دارد. محمد حويزاوي از نصب و احداث ايستگاههاي اتوبوس در آينده نزديك خبر داد و گفت: در حال حاضر فراخوان نصب و احداث اين ايستگاهها منتشر شده تا در آينده نزديك شاهد راه‌اندازي آنها در مناطق مختلف شهر اهواز باشيم.																							 
, به گزارش سرويس آموزشي خبرگزاري دانشجويان ايران(ايسنا)، در آزمون كارشناسي ارشد ناپيوسته سال ‌1383 دانشگاه آزاد اسلامي 106 هزار و 811 داوطلب شركت كرده‌ بودند كه حدود 41 هزار و622 نفر از داوطلبان اين آزمون را خواهران و 65 هزار و 189 نفر آنها را برادران تشكيل داده بودند. بر اساس اين گزارش، از ميان كل داوطلبان آزمون كارشناسي ارشد دانشگاه آزاد اسلامي حدود ‌15 هزار نفر (حدود 14 درصد) در 206 رشته تحصيلي و در 93 واحد اين دانشگاه پذيرفته مي‌شوند كه نتايج نهايي آزمون و اسامي پذيرفته‌شدگان آن تا اوايل شهريور ماه جاري اعلام خواهد شد. شايان ذكر است، آزمون كارشناسي ارشد سال جاري دانشگاه آزاد اسلامي در 57 رشته فني و مهندسي، ‌35 رشته علوم پايه، 25 رشته گروه كشاورزي و منابع طبيعي، 76 رشته علوم انساني، 12 رشته گروه تحصيلي هنر و ‌يك رشته علوم پزشكي در ارديبهشت سال جاري برگزار شد.																							 
, درخواست شركت‌هاي سوئيس براي دريافت 0.5 تا 4.5 ميليارد مترمكعب گاز ايران براي مصرف در بازار‌هاي مورد توافق مانند ايتاليا با انجام توافقات اوليه پذيرفته شد. به گزارش خبرنگار انرژي خبرگزاري دانشجويان ايران (ايسنا)، نصرت‌اله سيفي ـ مديرعامل شركت ملي صادرات گاز ايران ـ با بيان اين كه انتقال گاز به سوئيس از طريق خط لوله عبوري از تركيه انجام مي‌شود، اظهار كرد: hoa (توافقات اوليه يا اصولي) اين تصميم حدود سه هفته پيش امضا شد. وي به مذاكرات شركت ملي صادرات گاز ايران با شركت اتريشي econgas متعلق به شركت omv اتريش اشاره كرد و افزود: شركت اتريشي تا 10 ميليارد مترمكعب گاز در سال گاز درخواست كرده كه همچنان مذاكرات در حال انجام است. او با بيان اين كه سوريه نيز متقاضي دريافت دو ميليارد مترمكعب گاز در سال است، گفت: طرف سوريه‌اي علاقمند‌ است گاز ايران را از طريق خط لوله تركيه به كشور خود منتقل كند كه درخواست اين موضوع به تركيه داده شده است. وي در خصوص موضوع مطرح شده مبني بر اين كه امكان دارد تركيه گاز ايران را به اسرائيل صادر كند، توضيح داد: در همه قرارداد‌هاي گازي مشخص مي‌شود كه كشور خريداري‌كننده گاز، اين حامل انرژي را براي مصرف درچه بخشي (مصرف داخل يا صادرات) و به چه ميزان در نظر دارد كه در قرارداد ايران و تركيه نيز طبق قرارداد همه گاز صادراتي ايران به مصرف داخل آن كشور خواهد رسيد. همچنين در اين راستا گاز صادراتي از ايران كمتر از گاز موردنياز آن‌ها براساس قرارداد است؛ به طوري كه امسال بايد معادل 9 ميليارد مترمكعب گاز به تركيه منتقل شود؛ در حالي كه در حال حاضر اين عدد حدود هفت ميليارد مترمكعب و طبق گفته مقامات تركيه در بعضي زمان‌ها فقط پنج ميليارد مترمكعب است. به گفته سيفي، از سوي ديگر تركيه سه برابر قرارداد ايران از روسيه گاز وارد مي‌كند؛ يعني طبق سه قرارداد شش، هشت و 16 ميليارد مترمكعب در مجموع 30 ميليارد مترمكعب گاز وارد مي‌كند. همچنين چهار ميليارد مترمكعب گاز به صورت lng از كشور الجزاير و 1.2 ميليارد مترمكعب گاز از نيجريه وارد مي‌كند و قرار است در مجموع 23 ميليارد مترمكعب گاز ديگر از پروژه شاه دنيز (هفت ميليارد مترمكعب) و تركمنستان (16 ميليارد مترمكعب) به تركيه منتقل شود؛ بنابراين ابتدا بايد مشخص شود كه تركيه قصد دارد كدام گاز وارداتي خود را به اسرائيل منتقل كند و سپس تصميم‌گيري شود. او با اشاره به آخرين وضعيت خط لوله صلح توضيح داد: پس از اعلام گزارش نهايي مشاور كه صرفا جهت شفاف‌سازي بود، با وجود مخالفت‌هاي پاكستان و هند، چانه زني‌ها كمي‌ منطقي‌تر شده و نسبت به اعداد بسيار متفاوت اوليه شرايط بهتر شده است؛ ولي هنوز اختلاف بر سر قيمت وجود دارد. وي به صادرات 10 ميليارد مترمكعبي گاز ايران به تركيه و واردات 14 ميليارد مترمكعب گاز از تركمنستان به ايران اشاره و خاطرنشان كرد: در تراز گازي، سالانه چهار ميليارد مترمكعب واردات گاز داريم كه پيش‌بيني‌ مي‌شود با آغاز صادرات گاز ايران به ارمنستان كه با 0.5 ميليارد مترمكعب آغاز مي‌شود و به 2.3 ميليارد مترمكعب در سال خواهد رسيد، وضعيت واردات و صادرات ايران تقريبا برابر شود. به گزارش ايسنا، مديرعامل شركت ملي صادرات گاز ايران، با اشاره به سهم 23 درصدي سهم گاز طبيعي در سبد انرژي جهان افزود: اين مقدار در ايران حدود 49 درصد است؛ در حالي كه نفت 48 درصد سهم سبد انرژي ايران را به خود اختصاص داده است. همچنين متوسط رشد مصرف گاز طبيعي از سال 2010 از ساير حامل‌هاي انرژي بيشتر خواهد شد. وي يادآور شد: در سال 2010 گاز طبيعي پس از نفت درجايگاه دوم قرار گرفته و از نظر اهميت، دومين حامل انرژي خواهد بود؛ در حالي كه هم اكنون ذغال سنگ جايگاه دوم را به خود اختصاص داده است. او با اشاره به اين كه خاورميانه بيشترين ميزان ذخيره گاز درجهان را دارد، تشريح كرد: 40 درصد گاز جهان در خاورميانه و 35 درصد در اختيار اروپا و اوراسياست. او در خصوص انواع گاز موجود در ايران افزود: 62 درصد ذخاير گازي ايران در مخازن صرفا گازي و 38 درصد آن به صورت همراه با نفت است و كل گاز ذخيره برآورد شده ايران 27 تريليون مترمكعب اعلام شده است. وي، درباره روند تفكيكي توليد گاز طبيعي دنيا يادآور شد: توليد اروپا در سال 2005 حدود هزار ميليارد مترمكعب و خاورميانه حدود 300 ميليارد مترمكعب بود كه نسبت به ذخاير، توليد بسيار كمي‌ صورت مي‌گيرد و اين در حالي است كه مصرف اروپا در وضعيت نزديكي به توليد آن قرار دارد و حدود 1100 ميليارد مترمكعب است كه نشان مي‌دهد زيرساخت‌هاي توليد و مصرف در اروپا زياد است. سيفي، ميزان مصرف خاورميانه را سالانه حدود 250 ميليارد مترمكعب اعلام كرد و گفت: در اين راستا بيشترين رشد مصرف در سال مربوط به خاورميانه بوده كه از 150 ميليارد مترمكعب گاز مصرفي در سال 1995 به 250 ميليارد مترمكعب در سال 2005 رسيده‌ است. وي، قطر را مهمترين توليدكننده گاز خاورميانه دانست و گفت: طبق آمار bp توليد جهان در سال 2005 حدود چهار هزار و 390 ميليارد مترمكعب بوده كه سهم ايران فقط 87 ميليارد مترمكعب بوده است. او با اشاره به روند جهاني بازار lng يادآوري كرد: مهمترين مسير‌هاي تجارت lng مربوط به كانادا - آمريكا با 115 ميليارد مترمكعب، روسيه - اروپا با حدود 150 ميليارد مترمكعب، خاورميانه - ژاپن و اروپا 40 ميليارد مترمكعب و آفريقاي شمالي - اروپا است. وي اظهار كرد: در سال 2005 در مجموع 145 ميليون تن lng توليد خواهد شد كه قرار است اين عدد در سال 2020 به 285 ميليون تن در سال برسد. اگرچه تقاضاي جهاني براي lng بيشتر است؛ به طوري كه تقاضا در سال 2005 حدود 151 ميليون تن بوده و در سال 2020 به 295 ميليون تن افزايش خواهد يافت.																							 
, بي‌انصافي شده است. بيادي، در گفت‌وگو با خبرنگار حوزه «شورا و شهرداري» ايسنا، افزود: من در تمام مصاحبه‌هايم ضمن تعريف و تقدير از فرهنگسراها به نقد آنها نيز پرداخته‌ام و در همه اين موارد، هيچ كلمه توهين‌آميزي به كار نبرده‌ام. عضو كميسيون فرهنگي شوراي شهر تهران تصريح كرد: برخي از مطبوعات و مسؤولان فرهنگسراها نيز بدون تحقيق و بررسي، از مطالب عنوان شده سوء برداشت كرده‌اند. وي ادامه داد: در شرايط فعلي كه جمعيت جوان كشور مورد تهاجمات فرهنگي غرب قرار دارند، فرهنگسراها و ارگانهاي ذيربط در مسائل جوانان نيازمند طبيبان فرهنگي هستند تا رفع آسيبهاي اجتماعي امكانپذير باشد.																							 
, اداره كل محيط زيست استان تهران اعلام كرد: 4 واحد توليدي به دليل عدم رعايت ضوابط زيست محيطي در شهرستان ورامين تعطيل شد . به گزارش سرويس «محيط زيست» خبرگزاري دانشجويان ايران (ايسنا) ، صدور 97 اخطاريه زيست‌محيطي به واحدهاي توليدي و صنعتي اين شهرستان، پيگيري جهت دفع صحيح زباله‌هاي شهري در ورامين، پيشوا، قرچك و جوادآباد، رسيدگي به وضعيت بيمارستانها در جهت رعايت مسايل عمومي زيست‌محيطي از قبيل «بيمارستان 15 خرداد»، رسيدگي به پرونده 5 فقره تخلف شكار و صيد، دستگيري متخلفين و زنده‌گيري 5 عدد كبك و6 عدد تيهو در دهنه كوه «پنجم» و رهاسازي در كوههاي «شريف‌آباد» و كشف 3 قبضه تفنگ شكاري مجاز و 30 تير فشنگ كاليبر 12 از ديگر اقدامات اداره محيط زيست شهرستان ورامين بوده است.																							 
, به گزارش گروه دريافت خبر خبرگزاري دانشجويان ايران (ايسنا)، خانه هنرمندان ايران در بيانيه اي با اشاره به مطالب فوق مي افزايد: در اين روز كه با همراهي برنامه‏ي راديويي جمعه‏ها با تئاتر برگزار خواهد شد اعضاي هيات مديره‏هاي خانه‏ي تئاتر، انجمن طراحان گرافيك، انجمن هنرمندان نقاش، انجمن مجسمه‏سازان، خانه‏ي موسيقي، جامعه‏ي مهندسان معمار، جامعه‏ي مهندسان شهرساز، انجمن تهيه كنندگان مستند، انجمن شاعران، انجمن خوشنويسان، انجمن آسيفا، هيات مديره‏ي مبارك يونيما در ميان دوستدارانشان حضور يافته، همدلي و همراهي جامعه‏ي هنرمندان را با مردم كشورمان به نمايش خواهند گذاشت.																							 
, مراسم تقدير از دانشجويان نمونه سال 1384، برگزيدگان دهمين المپياد علمي دانشجويي و دارندگان طرحهاي برگزيده در هفتمين جشنواره خوارزمي دانشگاه تهران امروز با حضور رييس و هيات رييسه دانشگاه برگزار شد. به گزارش خبرنگار صنفي آموزشي خبرگزاري دانشجويان ايران (ايسنا)، آيت‌الله عميد زنجاني، رييس دانشگاه تهران در اين مراسم در سخناني خودباوري و شتاب علمي را از ميراث گرانبهاي حضرت امام (ره) براي جوانان عنوان كرد و افزود: امروز شاهد شكوفايي علم و دانش در نسل سوم هستيم و اين شكوفايي به بركت راهيست كه امام راحل(ره) بر روي اين نسل گشودند. وي تصريح كرد: جوان امروز به حركت كند و سنتي اكتفا نمي‌كند و مي‌خواهد با سرعت بيشتري عقب‌ماندگيهاي خود را جبران كند. دكتر قمصري معاون دانشجويي دانشگاه تهران نيز در اين مراسم به بيان روند انتخاب دانشجويان نمونه پرداخت. دكتر حسيني معاون آموزشي دانشگاه تهران نيز با اشاره به روند انتخاب دانشجويان المپيادي و برگزيدگان خوارزمي، گفت: متاسفانه دانشگاه تهران در المپياد علوم مقامي به دست نياورد كه بايد در اين بخش بازنگري شود. گفتني است، در اين مراسم از 10 دانشجوي برگزيده المپيادهاي دانشجويي، سه برگزيده هفتمين جشنواره خوارزمي و 12 دانشجوي نمونه تقدير شد.																							 
, در آستانه‌ي رقابت‌هاي جام جهاني کشتي؛ کليه تابلوهاي مزاحم معابر عمومي، بلوارها، ميادين و خيابانهاي شهر ساري جمع‌آوري مي‌شود																							 
, به گزارش گروه دريافت خبر خبرگزاري دانشجويان ايران (ايسنا) منطقه خزر، تاکنون طي يک هفته گذشته تنها در خيابانهاي فرهنگ و قارن و آيت ا... کاشاني يک هزار تابلو جمع‌آوري شده است. تابلوهاي تجاري يا پزشکان خدمات اداري و غيره بايد بر درب واحدها آن‌هم با مجوز قانوني و ضوابط واحد زيباسازي باشد، نصب هر گونه تابلو در معابر عمومي خلاف قانون است؛ گرچه شهرداري قبل از جمع آوري تابلوها براي صاحبان اخطار کتبي صادر کرده وليکن اجراي قانون و جلوگيري از تخلفات و آزاد سازي فضاي عمومي شهر در شرح وظايف شهرداري است و احتياجي به اخطار کتبي نبوده، اما به جهت رعايت اخلاق و احترام به اموال و حق و حقوق مردم، تذکرات قانوني هم صادر شد.																							 
, صبح امروز يادداشت تفاهم ساخت سد و نيروگاه برق‌آبي “سنگ توده 2” بين وزير انرژي تاجيكستان و وزير نيروي كشورمان به امضا رسيد. به گزارش خبرنگار انرژي ايسنا، در حاشيه اين امضا يادداشت تفاهم، بيطرف ـ وزير نيرو ـ به خبرنگاران گفت:« تاجيكستان از نظر منابع آب و برق‌آبي بسيار غني است و رودخانه‌هاي وسيع، زمينه توليد انرژي را در اين كشور فراهم كرده و ما علاقمند هستيم در برنامه‌هاي توسعه تاجيكستان شركت كنيم و از تجاربي كه ايران در احداث سدهاي بزرگ مخزني و نيروگاه‌هاي بزرگ آبي دارد در اين كشور استفاده شود.» او ادامه داد:« در زمينه همكاري‌هاي فني، آموزشي و پژوهشي نيز بين دو وزارتخانه تفاهماتي صورت گرفت و متخصصان دو كشور با هم ارتباط خواهند داشت.» بيطرف افزود:« در حال حاضر عمليات اجراي تونل “انزاب” توسط شركت‌هاي ايراني در تاجيكستان در حال انجام است.» همچنين وزير انرژي تاجيكستان گفت:« سد و نيروگاه برق‌آبي “سنگ توده 2” هفتمين نيروگاه احداث شده به روي رودخانه وخش است كه بعد از امضا اين يادداشت تفام ظرف مدت چهار سال به بهره‌برداري مي‌رسد.» وي افزود:« ظرفيت اين نيروگاه 120 مگاوات است و استحصال نوري از آن در يك سال تا يك ميليارد مگاوات است.» به گزارش ايسنا دو كشور در اين يادداشت تفاهم به توافقات زير دست يافتند: 1 ـ مسووليت احداث سد و نيروگاه سنگ توده 2 با استفاده از تسهيلات مالي دريافتي از دولت ايران (بانك توسعه صادرات) و مبالغ پرداختي توسط وزارت انرژي تاجيكستان بر عهده شركت پروژه سنگ توده 2 خواهد بود كه اين شركت با سهام ايران به ثبت مي‌رسد. 2 ـ مبلغ 180 ميليون دلار توسط ايران به صورت وام 10 ساله با نرخ بهره 5 درصد و مبلغ 40 ميليون دلار توسط دولت تاجيكستان به منظور ساخت سد و نيروگاه مذكور پرداخت مي‌شود و در صورت لزوم باقيمانده هزينه‌هاي پروژه توسط شركت پروژه به عنوان آورده سرمايه‌گذاري تامين مي‌شود. 3 ـ مطالعات و كارهاي انجام شده تاكنون توسط شركت مهندسي مشاور مهاب قدس ارزيابي خواهد شد. 4 ـ دولت تاجيكستان اراضي و محدوده جغرافيايي مورد نياز براي احداث سد و نيروگاه و همچنين احداث ساختمان‌ها و كارگاه‌ها و تاسيسات جانبي را در اختيار شركت پروژه “سنگ توده 2” قرار داده و بهره‌برداري از آب‌هاي رودخانه وخش براي توليد انرژي برق بر اساس رژيم آب آن رودخانه توسط شركت پروژه تضمين مي‌شود. 5 ـ شركت پروژه “سنگ توده ”2 در طول دوران بهره‌برداري و بازپرداخت تسهيلات دريافتي مالك سد نيروگاه ساختمان‌ها و انرژي برق توليد شده خواهد بود و دولت تاجيكستان مالكيت اين شركت را بر دارايي‌هاي منقول و غيرمنقول خود تضمين مي‌كند. 6 ـ در ضمن دولت تاجيكستان خريد برق توليدي نيروگاه به نرخ 98/2 دلار براي هر كيلووات ساعت را از شركت پروژه “سنگ توده 2” تضمين مي‌كند و دولت تاجيكستان هزينه برق خريداري شده را به ارزهاي معتبر بين‌المللي به شركت پروژه سنگ توده 2 پرداخت مي‌كند. 7 ـ دولت تاجيكستان خروج مبالغ دريافتي و يا هر نوع كالاي ديگري كه توسط شركت پروژه “سنگ توده 2” بابت فروش برق عايد مي‌شود را از تاجيكستان مجاز دانستند و طبق قوانين اين كشور تسهيلات لازم براي اين امور ايجاد مي‌شود. 8 ـ پس از بازپردخت كامل تسهيلات دريافتي از دولت جمهوري اسلامي ايران و آورده سرمايه‌گذاري شركت پروژه و هزينه‌هاي متعلقه، مالكيت سد و نيروگاه “سنگ توده 2” از شركت پروژه به وزارت انرژي تاجيكستان منتقل مي‌شود. 9 ـ وزارت انرژي تاجيكستان پس از انتقال مالكيت سد و نيروگاه “سنگ توده 2”، راسا نسبت به بهره‌برداري، فروش برق و بازيافت مبلغ 40 ميليون دلار خود اقدام مي‌كند. 10 ـ وزارت انرژي جمهوري تاجيكستان همكاري لازم را با شركت پروژه “سنگ توده 2” در زمينه كنترل و نظارت فني بر احداث ساختمان نيروگاه انجام خواهد داد. 11 ـ شركت پروژه “سنگ توده 2”، در تمام مدت اجراي پروژه از پرداخت هرگونه بيمه، ماليات و عوارض گمركي و نظاير آنها طبق قوانين جمهوري تاجيكستان معاف بوده و دولت جمهوري تاجيكستان اين معافيت را تضمين مي‌كند و در خصوص پرداخت ماليات توسط شركت پروژه “سنگ توده 2” در زمان بهره‌برداري متعاقبا بحث و تصميم‌گيري خواهد شد. 12 ـ دولت جمهوري تاجيكستان تسهيلات لازم براي ورود پرسنل شركت پروژه “سنگ توده 2” به تاجيكستان و خروج آنان را فراهم كرده و در خصوص صدور ويزا، اجازه كار، ورود و خروج اقلام پروژه از گمرك، حمل داخلي تجهيزات و مواد و ... همكاري لازم را به عمل خواهد آورد. 13 ـ تا يكم جولاي 2005 برابر با 10 تيرماه 1384، قرارداد لازم بين وزارت انرژي جمهوري تاجيكستان و شركت پروژه “سنگ توده 2” در رابطه با سرمايه‌گذاري احداث سد و نيروگاه “سنگ توده 2” و بهره‌برداري آن مبادله خواهد شد. 14 ـ اعتبار اين يادداشت تفاهم از تاريخ اين امضا به مدت يك سال بوده كه در صورت تحقق نيافتن و انجام مفاد آن، باطل و بي‌اثر خواهد بود. 15 ـ طرفين توافق كردند بعد از گذشت يك ماه از امضاي قرارداد اصلي فروش برق و ارائه تضمين‌هاي لازم توسط دولت جمهوري تاجيكستان، شركت پروژه “سنگ توده 2” عمليات اجرايي پروژه را شروع كنند.																							 
, به گزارش خبرنگار حمل و نقل ايسنا و به گفته‌ احمد‌ هادي‌پور ـ كارشناس مسوول روابط عمومي‌ سازمان بنادر و كشتيراني ـ تجزيه و تحليل‌هاي آماري نشانگر آن است كه برخلاف رشد ‌?/?? درصدي بازرسي كشتي‌ها در سال ‌????، ميزان توقيف شناورهاي متعلق به ايران ‌?/?? درصد كاهش يافته است. او افزود: اين موفقيت حاصل همكاري شركت‌هاي كشتيراني ايران با سازمان بنادر و كشتراني و تلاش بازرسان متخصص در رفع معايب و نواقص كشتي ملي تحت پرچم ايران پيش از ورود به بنارد كشورهاي عضو يادداشت تفاهم آسيا ـ اقيانوسيه است.																							 
, پليس آمريكا به دنبال مجرم جنسي است كه چندي پيش از زندان «ميامي» آمريكا فرار كرد. به گزارش گروه «حوادث» ايسنا، به دنبال فرار «راپالو» 34 ساله يكي از خطرناك ترين مجرمان جنسي از زندان «ميامي» آمريكا پليس فرودگاه، راه‌آهن و ساير مسيرهاي رفت و آمد آن حوالي را تحت نظر دارد. «راپالو» به جرم آزار و اذيت 7 زن و دختر در سنين بين 11 تا 79 سال زنداني شده بود. براساس مدارك موجود در پرونده اين مرد، آخرين جرمي كه «راپالو» مرتكب شده بود، آزار و اذيت يك زن بود. او پس از سرقت از منزل اين زن و آزار و اذيت او متواري شده بود اما پليس با استفاده از dna باقي ماند، از او در صحنه وقوع جرم موفق شد، او را به دام بيندازد. گفتني است، فرار اين زنداني خطرناك، پليس و مسؤولان زندان آمريكا را نگران كرده و تلاش براي يافتن او ادامه دارد.																							 
, به گزارش واحد دريافت خبر خبرگزاري دانشجويان ايران (‌ايسنا) - منطقه خراسان، محمد جواد محمدي‌زاده استاندار خراسان رضوي در راس هياتي وارد هرات شد و مورد استقبال استاندار هرات و جمعي از مقامات استاني و اجرايي افغانستان قرار گرفت. مقامات دو استان در اولين نشست خود كه در خانه جهاد هرات انجام شد، بر توسعه و تعميق روابط دوستانه و همكاري در زمينه‌هاي مختلف فرهنگي، ‌اقتصادي، امنيتي ميان دو كشور و به خصوص استانهاي هرات و خراسان رضوي تاكيد كردند. استاندار خراسان رضوي در اين سفر از آمادگي جمهوري اسلامي ايران جهت ايجاد دانشگاه در هرات و آموزش تا سطوح فوق ليسانس و دكترا و همچنين احداث مراكز آموزش فني و حرفه‌اي و تريبت مربي، توسعه فعاليتهاي تربيت بدني و ورزش و فرهنگ و هنر و احداث پايانه، احداث مركز تجارت ايرانيان در هرات تقويت بازارچه‌هاي مرزي، شركت در طرحهاي بزرگ توليدي و اكتشاف و استخراج معادن افغانستان خبر داد.																							 
, اداره كل محيط زيست استان تهران اعلام كرد: 8 مورد آتش‌سوزي طي يك ماه &nbsp;در پاركهاي ملي «خجير» و «سرخه‌حصار» &nbsp;رخ داد. به گزارش سرويس «محيط زيست» خبرگزاري دانشجويان ايران (ايسنا) ، از 13 شهريور ماه تا 29 مهر ماه سال جاري، 8 مورد آتش‌سوزي در مناطق «خجير» و «سرخه‌حصار» رخ داده كه از اين تعداد 3 مورد عمدي و مابقي غيرعمدي بوده است. بر اين اساس جمعا 34 هكتار از اين مناطق بكر در آتش سوختند و پوشش گياهي منطقه شامل درختان بيد و زبان گنجشك، سنجد و بوته‌زارهاي تمشك و گياهي مانند گرامينه، گون، گراس، ماهور خارشتر و درختچه‌هاي بادامك كوهي بوده است. اداره كل محيط زيست استان تهران هشدار داد: مأموران گارد محيط زيست با متخلفان و صدمه‌زنندگان به طبيعت به شدت برخورد مي‌كنند.																							 
, به گزارش ايسنا، دانشجويان در اين تجمع كه در محل يادواره دانشگاه صنعتي اصفهان برگزار شده بود، خواستار رسيدگي مسؤولان به مشكلات خود شدند. گفتني است اين تجمع پس از دو ساعت با قول مساعد مسؤولين دانشگاه براي حل مشكلات موجود پايان يافت.																							 
, مهندس محسن هاشمي با حكم دكتر قاليباف، شهردار تهران 3 سال ديگر در سمت رييس هيات مديره و مدير عامل شركت راه آهن شهري تهران و حومه (مترو) ابقاد شد. به گزارش خبرگزاري دانشجويان ايران (ايسنا) ، در حكم ابقاي مهندس هاشمي ضمن اشاره به سوابق و تجارب ارزشمند ايشان، آمده است: انشاءالله با اتكال به خداوند متعال و بهره‌گيري از استعداد و توانمندي نيروهاي كارآمد و دلسوز شركت مترو، در انجام وظايف محوله كوشا و سربلند باشيد.																							 
, به گزارش گروه دريافت خبر ايسنا، در قسمتي از اين اطلاعيه آمده است: مدتي است تعدادي از سالنهاي زيبايي در سطح شهر مشهد و شهرستانهاي استان اقدام به ارائه گواهي تحت عنوان خدمات پوست و زيبايي از كشورهاي اروپايي مي‌نمايند و اين گونه گواهي‌ها مجوزي جهت ارائه خدمات‌ پوستي و بهداشتي «تاتو، پيلينگ، الكتروليز، درمان جوش، آكنه، خال، كك و مك، برطرف كردن چين و چروك و درمان چاقي و لاغري» نمي‌باشد. اين اطلاعيه مي‌افزايد: اين گواهي فاقد ارزش قانوني در وزارت بهداشت و درمان و آموزش پزشكي است. لذا در صورت مبادرت افراد به اين گونه اعمال مراتب از طريق اداره نظارت بر امور درمان به عنوان مداخله‌گر در امور پزشكي تلقي و متخلفين به مراجع قضايي معرفي خواهند ديد.																							 
, دكتر رشيدي نژاد، رييس دانشگاه علوم پزشكي رفسنجان در گفت‌وگو با خبرنگار صنفي آموزشي خبرگزاري دانشجويان ايران (ايسنا)، با اشاره به مشكلات و معضلات دانشگا‌ه‌هاي علوم پزشكي كشور طي سالهاي اخير، افزود: در آخرين نشست روساي دانشگاه‌هاي علوم پزشكي قرار شد تا اقداماتي جهت احقاق حق و مطالبات و كسري‌هاي اعتباري دانشگاه‌ها و همچنين وصول مصوبات هيات دولت در سازمان مديريت صورت بگيرد. وي افزود: دانشگاه‌هاي علوم پزشكي كشور براي پاسخگويي به مردم، دانشجويان، اعضاي هيات علمي، پرسنل و ارايه حداقل خدمات، نيازمند اين حداقل مصوبات هستند كه متاسفانه تا كنون اين مصوبات به مرحله اجرا درنيامده است. وي پرداخت به موقع و كامل مطالبات را از خواسته‌هاي دانشگاه‌هاي علوم پزشكي كشور عنوان و تصريح كرد: دانشگاه‌هاي علوم پزشكي كشور در سال جاري 400 ميليارد تومان كسري بودجه دارند. دكتر رشيدي نژاد در خاتمه كسري‌ و مطالبات دانشگاه‌هاي علوم پزشكي كشور را در بخشهاي بدهي‌هاي پرسنلي، شركتهاي خدماتي، حقوق اعضاي هيات علمي و تعهدات دانشگاه به كارمندان دانست و اظهار كرد: بنابراين ما خواهان پرداخت به موقع اين مطالبات براي پاسخگويي پرسنل در زير مجموعه خود هستيم.																							 
, به گزارش خبرگزاري دانشجويان ايران (ايسنا) و به نقل از واحد خبر حوزه‌ي هنري، در راهپيمايي روز جهاني قدس حوزه‌ي هنري فارس ايستگاه‌هايي براي نقاشي کودکان و نوجوانان راه‌اندازي خواهد کرد و به بهترين نقاشي‌ها نيز جوايزي خواهد داد. اين مسابقه ساعت 9 صبح روز جمعه 28 مهر در فرهنگسراي هنر شيراز واقع در خيابان شهيد دستغيب آن شهرستان برگزار مي‌شود.																							 
, ماده‌ي مخدر جديدي با نام پن‌کراک در استان گلستان کشف شد																							 
, سرهنگ پاسدار رضا براتي در گفت‌وگو با خبرنگار خبرگزاري دانشجويان ايران (ايسنا) افزود: اين موادمخدر با ناس مخلوط مي‌شود و در بسته‌بندي شبيه کاغذ چاي کيسه‌اي توسط قاچاقچيان عرضه مي‌شود. او اظهار داشت: با تلاش پرسنل اين مرکز حدود يک کيلوگرم ترياک و 200 قوطي مشروب نيز در شهر گنبدکاووس کشف شد و در اين ارتباط، دو نفر از قاچاقچيان دستگير و با تشکيل پرونده به مراجع قضايي معرفي شدند.																							 
, به گزارش ايسنا بر اساس اين موافقتنامه مجوز تاسيس سه دبيرستان غير انتفاعي دخترانه و يك دبيرستان غيرانتفاعي پسرانه علوم و معارف اسلامي در كرمان و خوزستان كه منحصرا داراي رشته‌ تحصيلي علوم و معارف اسلامي ‌باشند، صادر خواهد شد.																							 
, شادي » و «احساس سرور» ضمن آن كه يك حق اجتماعي محسوب مي‌شود، در مطالعات شهري به عنوان زمينه مناسب براي بهبود تعاملات افراد و تقويت روابط پايدار اجتماعي بشمار مي‌رود. به گزارش گروه «حوادث» خبرگزاري دانشجويان ايران ناديده گرفتن اين حق اجتماعي برخاسته از احساسات ملي، خود موجب بروز اشكال شكننده‌اي از ناهنجاري‌هاي اجتماعي «ناسالم» مي‌شود. بر اين اساس تحليل رفتارهاي شادي‌گرايانه جمعي كه به ويژه پس از قهرماني‌هاي ملي در جامعه ظهور و بروز مي‌يابد، مبين ضرروت تنظيم سياست‌هاي انتظام‌بخش دقيق و حساس است. از سوي ديگر امروزه خوشرفتاري از اصول اوليه كار پليس مدرن است كه فضاي مناسبي براي تشريك مساعي با شهروندان ايجاد و بنياد اعتماد را پايه‌ريزي و تقويت مي‌كند. سياست انتظام‌بخش نيز برگرفته از ديدگاهي است كه ضمن اعمال قوانين و نيل به اهداف نظم‌بخشي، مسؤوليت امور را تا حدود زيادي به شهروندان واگذار و آنها را ناظر بر اعمال خود مي‌كند. همين سياست است كه پايگاه و منزلت پليس را نزد مردم حفظ و تقويت كرده و او را حافظ امنيت مي‌داند. در اين رويكرد پليس نيز تحت تاثير رشد جنبش‌هاي اجتماعي، ضمن زدودن چهره سياسي از خود صرفا به يك سازمان تخصصي تبديل مي‌شود كه هدف اصلي آن نظم و امنيت است. در مشاركت پليس و جامعه هدف، صميميت پليس با مردم، رضايت شهروندان است و در اين رفتار و عملكرد، نكته مهم «انديشه و رفتار يكسان در حضورهاي جمعي جامعه» به غايت درك مي‌شود و با توجه به اصل سرايت اجتماعي از هر گونه رفتاري كه كنش هيجاني زيانبار به همراه داشته باشد، پرهيز مي‌شود. در رفتارهاي جمعي روز صعود پرافتخار تيم ملي فوتبال ايران به جام جهاني، چنانچه افراد احساس مي‌كردند اختيار شادي از آنها سلب شده است و نظارت پليسي و قهرمآبانه بر آنها ناظر است، قطعا امروز شاهد پيامدهاي سخت پرخاشگري‌هاي زيانباري بوديم كه زدودن آنها از چهره پليس سخت ممكن مي‌نمود. بنابراين «مطلوب مردم بودن» اصلي است مسلم در دكترين انتظامي و اين در شرايط ويژه و رفتارهاي جمعي كه نياز به راهبري علمي دارد، حاصل نمي‌شود. مگر با درك حساسيت‌هاي جوانان به عنوان بخش عظيم جامعه و افزايش آستانه تحمل اجتماعي در برابر اين قشر هيجان‌زده، كه نتيجه آن قطعا اقتدار معنوي پليس در فرايندهاي بعدي مورد نياز خواهد بود. مهمترين پيامد مثبت اين دكترين ــ مطلوب مردم بودن ــ جلوگيري از آسيب‌رساني به سرمايه انساني است كه گاه به عنوان سرمايه اقتصادي ايفاي نقش كرده و گاه در قالب جنبش اجتماعي تحت عنوان سرمايه اجتماعي محسوب مي‌شود. در ميداني كه اكثريت حلقه‌هاي حضور آن را جواناني مملو از انرژي و نشاط تشكيل مي‌دهد، بهترين فرصت فراهم است تا زيرساخت‌هاي توسعه مدني هر چه بهتر تقويت شوند. به بياني مصداقي‌تر، خودداري از دخالت‌هاي پليسي به مفهوم «عامه» در جشن و پايكوبي به بهانه صعود تيم ملي فوتبال به جام جهاني، يقينا پيامي جز تاكيد بر اصل «خودكنترلي اجتماعي» ندارد؛ چرا كه در پي اين سرور برخلاف روال سابق، هيچگونه خشونت اجتماعي بروز نكرد و باور بالندگي ــ هر چند با خطاهاي سطحي همراه باشد ــ الگويي است كه بايد در تمام عرصه‌هاي اجتماعي مورد پيروي قرار گيرد و هر چه اين سرمايه اجتماعي تقويت شود، پليس هم به عنوان يك نياز اجتماعي فارغ از هر گونه نگرش سياسي مطرح خواهد بود. چهارشنبه «صعود» خط بطلاني بود بر رويكردهاي سختگيرانه‌اي كه فاصله‌هاي جوانان ايراني با وضع مطلوب را بسيار مي‌دانست. اما رويكرد علمي پليس و شعور اجتماعي جوان ايراني نشان داد كه گذر از وضع نامقبول خشونت‌بار، چندان هم سخت نخواهد بود اگر «اعتماد» مطرح بوده باشد. شب سرور ايرانيان در خرداد 84 نشان داد كه قلب سامانه انتظامي در باور جوانان مي‌تپد و اين سرور نه تنها الگويي داخلي را براي بهبود سياست‌ها عرضه كرد بلكه به نظر مي‌رسد مي‌تواند در سطح الگويي بين‌المللي در قياس با آنچه اكنون در برخي كشورها رخ مي‌دهد، مطرح باشد. حضور گرمي‌بخش خاتمي، رييس‌جمهوري محبوب ايران در ميان خيل تماشاگران نيز مؤيد همين باور است كه ظرفيت‌هاي سرمايه‌هاي اجتماعي ايران آن اندازه نامحدود است كه اگر شناخته شده و مورد بهره‌وري مناسب قرار گيرند، ما را به اعلي درجه افتخارات خواهد برد و سزاوار بود كه اين مهم ــ حضور رييس‌جمهوري در جمع تماشاگران ــ بيشتر مورد توجه رسانه ملي قرار مي‌گرفت. اين صعود به ميمنت اتحاد قلب‌ها و هماهنگي رفتارها نشان داد كه هزينه اجتماعي، چندان هزينه با ارزشي است كه هيچ بديلي ندارد و ثمراه‌اش ثبات بيشتر نظام و جامعه است. در اين ميان آنچه مي‌تواند هزينه‌هاي اجتماعي را نتيجه‌بخش سازد، همانا پليس مطلوب است. پليسي كه بين او و مخدومش ــ مردم ــ هيچ حلقه گمشده‌اي نباشد و با قوت، محيط پيرامونش را مديريت كند. نتيجه چنين مديريت تعاملي، قطعا وفاق و انسجام اجتماعي و در نهايت امنيت اجتماعي است و به باور كارشناسان اجتماعي، انسجام اجتماعي ميسر نمي‌شود، مگر با پذيرش سلسله ارزش‌هاي اجتماعي مورد پذيرش همگان. همچنين تاكيد بر اين نكته نيز ضروري است كه رفتارهاي گروهي در حضورهاي جمعي جامعه مي‌تواند فصل برداشت سياستگذاري‌هاي منطقي و علمي تلقي شود كه نتيجه سياست‌ها از لايه‌هاي نهفته كنش‌هاي فردي به مرحله كنش‌هاي جمعي در قبال اين سياست‌ها كشيده شده و مي‌توان موفقيت و يا عدم موفقيت آنها را ارزيابي كرد. به نظر مي‌رسد جامعه ايران با ويژگي‌هاي موصوف، اكنون نيازمند مشاركت‌هايي است كه هر چه بيشتر احساسات ملي را با وجود تكثرات فرهنگي، قومي، زباني و ... تقويت كند و اين امر نبايد صرفا به افتخارات در عرصه‌هاي ورزشي خلاصه شود. هر چند كه به باور كارشناسان اجتماعي عرصه‌هاي ورزشي بهترين فرصت‌هاي تخليه هيجانات اجتماعي هستند كه ضمن برانگيختن احساسات ملي در پاره‌اي از موارد، نشاط مردمي به عنوان نياز بهداشت رواني جامعه را موجب مي‌شوند. به يقين بايد پذيرفت حتي اگر اين نشاط گاه منجر به بروز خسارت‌ها و پرداخت هزينه‌هايي از سوي دولت شود، به عنوان جبران‌كننده خلاء‌هاي فرهنگي و حتي درس‌آموز، بسيار ارزشمند است. نگاهي تحليلگرنه و پيشگيرانه به نشاط ملي ايران در روز چهارشنبه همچنين تاكيد مي‌كند كه بايد براي رهبري شادي، الگويي خاص داشت و پذيرفت كه حضور اجتماعات به قصد شادي در خيابانها مي‌تواند به جاي تهديد، فرصتي براي تمرين باورهاي اجتماعي مردمي باشد؛ چرا كه نمي‌توان با ديكته كردن الگوهاي خاص همانند برگزاري جشن‌ها در فضاهاي سربسته و يا تنها براي عده‌اي خاص از افراد جامعه، انتظارات و خواست مردم را ناديده گرفت. از سويي ديگر ضمن اهميت تدابير پليس براي انتخاب درست ماموران جهت برخورد با هيجانات پس از فوتبال، تعامل بين‌بخشي به منظور جلوگيري از بروز خشونت و اوباشگري و برگزاري برنامه‌ها در حلقه مديريت متحد و واحد از جمله نكات حايز اهميت است. زيرا درك اين مهم باعث وارد آمدن كمترين خسارت و حادثه شد. به گونه‌اي كه حادثه‌ها آمار قابل توجهي را به خود اختصاص ندادند. پخش فيلم مسابقه فوتبال از طريق تلويزيون‌هاي بزرگ ميادين شهر، فرهنگسراها و ... نيز همگي نشانگر پذيرش اهميت حضور جمعي افراد براي دستيابي به اصل مشاركت، اعتماد و وفاق اجتماعي است. نتيجه آن كه مردم را بايد خوب ديد، تا مردم مسؤولان را خوب ببينند. سردار طلايي: تعامل پليس و مردم بي‌نظير بود سردار طلايي فرمانده انتظامي تهران بزرگ طي گفتگويي با ايسنا ضمن تحليل عملكرد پليس در روز مسابقه ايران و بحرين گفت: بنابر تاكيد فرمانده نيرو بر استراتژي توسعه تعاملات اجتماعي با مردم پس از آنكه مسئوليت امنيت از سوي هيات دولت و شوراي امنيت ملي به طور كامل به ما واگذار شد تدابير كامل و لازم را در رابطه با ورود هواداران تيم ملي و استفاده از ظرفيت آنها براي نظم بخشي به ورزشگاه اتخاذ كرديم. سردار مرتضي طلايي افزود: بر اين اساس روابط دوستانه‌اي ميان عوامل انتظامي با مردم برقرار شد بطوريكه به تمامي تماشاگران يك تراكت با يك بسته شكلات داده شد تا اين احساس بيشتر نمايان شود و آنها بدانند كه نيروي انتظامي نيز به اين پيروزي علاقه‌مند است. وي با اشاره به تعامل به وجود آمده ميان پليس و تماشاگران حضور مديران ارشد نيروي انتظامي را در ميان هواداران تيم ملي حائز اهميت برشمرد و افزود: از ساعت 10 صبح تا 10 شب تمامي دست اندركاران تامين امنيت نيروي انتظامي توجه ويژه خود را به حقوق تماشاگران فوتبال كه مربوط به دستگاه انتظامي مي‌شد معطوف كردند. از اين رو توسعه تعامل اجتماعي، حضور مديران ارشد، ايجاد احساس همانندي با مردم و در كنار آنها و ... همگي موجب شد كه فضاي داخلي ورزشگاه به گونه‌اي شود كه ميزان ابراز علاقه و محبت و سپاسگزاري تماشاگران از پليس بعد از تمايل و ابراز احساسات به تيم ملي قرار بگيرد. وي با تاكيد بر اين كه مشاركت مردمي با نيروي انتظامي در ايجاد نظم و انضباط مناسب در ورزشگاه نتايج ارزنده‌اي دربرداشت تصريح كرد: ‌عملا اين مسابقه بدون كمترين حاشيه‌اي برگزار شد و با توجه به اينكه نيروي انتظامي با اميد به پيروزي تيم ملي پيش بيني‌هاي لازم را در جهت برگزاري جشن‌هاي احتمالي صورت داده بود، توان خوبي را در بخش ترافيكي و انتظامي براي سطح شهر با اين نگاه سازماندهي كرديم. سردار طلايي با بيان اينكه تمهيدات انديشيده شده بر اين مبنا بود كه بتوانيم خدمات لازم را با بالاترين سطح به شهروندان ارائه كنيم، توضيح داد: بر اين اساس علاوه بر ايجاد تسهيلات ترافيكي براي سهولت در عبور و مرور شهروندان، در راستاي ساماندهي آحاد مردم در جشن پيروزي آنها را به محل‌هايي كه كمترين مشكل را به دنبال داشته باشد هدايت كرديم. اين درحالي بود كه كليه نيروهاي راهنمايي و رانندگي و انتظامي آموزش‌هاي لازم را ديده و از اين جهت كاملا توجيه بودند. وي عملكرد موفق پليس را در روز و شب مسابقه تيم ملي فوتبال ايران و بحرين حاصل برنامه‌ريزي بر مبناي تعاريف در حوزه توسعه تعاملات اجتماعي پليس با مردم دانست و اظهار كرد: ماموران نيروي انتظامي تا ساعت 3 بامداد كه مردم همچنان در حال تردد و ابراز احساسات در سطح شهر بودند در كنار آنها حضور داشتند و خوشبختانه جشن شادماني بدون هيچگونه حادثه‌ و برخوردي در حوزه‌هاي امنيتي و انتظامي برگزار شد؛ به گونه‌اي كه بعضا بروز برخي اختلالات در امر ترافيك در حوزه‌هاي اجتماعي بلافاصله با حضور عوامل پليس و ايراد تذكر به شهروندان، از سوي آنها مورد پذيرش قرار مي‌گرفت. فرمانده پليس تهران بزرگ در پاسخ به پرسشي مبني بر رويكرد جديد پليس در حين برگزاري مسابقه و جشن‌هاي مردمي پس از آن، تصريح كرد: ما برگزاري اين جشن را حق مسلم مردم و يك فرصت براي خود مي‌دانستيم لذا هيچگونه تهديدي را از اين نظر احساس نمي‌كرديم چرا كه اساسا دليلي وجود نداشت كه جشن ملي در حوزه امنيتي و انتظامي نگراني به دنبال داشته باشد. وي با تاكيد بر اينكه نفس برگزاري اين گونه جشنها به خودي خود تنها يك فرصت است، تصريح كرد: به واقع در جشن اخير جز توليد ارزشهاي اجتماعي و فرهنگي چيز ديگري قابل تصور نبود؛ بر اين اساس با توجه به برنامه ريزي‌هاي ساليان گذشته در خصوص راه اندازي پليس اجتماعي و ايجاد تعامل و اعتماد متقابل ميان پليس با مردم و اينكه مردم به اين باور برسند كه پليس خدمتگزار آنهاست، در جشن پيروزي تيم ملي فوتبال نيز به خوبي ديده شد كه زمينه‌هاي بي‌توجهي مردم نسبت به هشدارها و توصيه‌هاي پليس از بين رفته‌است و اين تعامل كاملا دو طرفه بود. سردار طلايي با بيان اينكه مردم امروزه پذيرفته‌اند بايد در اين گونه حضورها از آنچه بستر بروز ناهنجاريهاي امنيتي را براي سوءاستفاده اخلالگران بوجود مي‌آورد بپرهيزند تصريح كرد: بر اين اساس رويكرد شهروندان نيز به موازات پليس تغيير كرده است و آنها در اجتماعات اينچنين با وحدت رويه در حفظ و برقراري نظم و انضباط اجتماعي با پليس مشاركت مي‌كنند. فرمانده پليس تهران بزرگ همچنين در پاسخ به اين سوال كه آيا تصور اوباشگري از برگزاري جشن‌هاي مشابه و بروز هيجانات مردمي به ويژه جوانان هنوز وجود دارد يا خير؟ تاكيد كرد: در گذشته نيز چنين تصوري به معناي مطلق وجود نداشت اگرچه در اين مقوله بايد عوامل مختلفي را كه زمينه بروز ناهنجاريها را فراهم كرده است در نظر گرفت. اما آنچه حائز اهميت است آن است كه در شرايط كنوني عوامل اين گونه انحرافات و بستر بروز ناهنجاريهاي رفتاري در اين قبيل جشنها حذف شده است. وي در عين حال با طرح اين پرسش كه آيا ما مي‌توانيم به همه آنچه در جشن اخير رخ داد، مهر تاييد بزنيم يا خير؟ توضيح داد: به هر حال بروز برخي رفتارها و ناهنجاريها هرچند در سطح اوباشگري و لمپنيسم به مفهوم گذشته نبوده است، اما بايد بپذيريم كه بعضا برخي هيجانات افراطي و رفتارهاي ناهنجار كه با ارزشهاي اخلاقي، اجتماعي و اسلامي ما مغايرت دارد وجود داشت. سردار طلايي خاطرنشان كرد: نبايد دچار افراط و تفريط شويم و از كنار برخي رفتارهاي اينچنيني كه مغاير با حقوق شهروندي است عبور كنيم. لذا تعدي به حقوق شهروندي و خروج از حوزه‌هاي هنجاري و ارزشهاي اجتماعي بايد به شدت مورد توجه قرار گيرد؛ چراكه در غير اين صورت پيامدهاي ديگري را مي‌تواند به دنبال داشته باشد. وي در خصوص تعامل بين بخشي دستگاه‌هاي مختلف در روز مسابقه گفت: اگرچه مسؤوليت كامل برقراري امنيت با نيروي انتظامي بود، اما نمي‌توان منكر نقش دستگاه‌هاي متولي استقرار نظم و امنيت در روز مسابقه و جشن پس از پيروزي شد. لذا تعامل بين بخشي ميان دستگاه‌هاي ذيربط همچون حمل و نقل، سازمان‌هاي امدادي و خدماتي، حراست ورزشگاه، اعضاي شوراي تامين، دستگاه قضايي، امنيتي، بسيج و ... با محوريت نيروي انتظامي قابل تحسين و تقدير بود. سردار طلايي همچنين نقش رسانه‌هاي ارتباط جمعي را به عنوان ركن اساسي در بيان موضوعات و رخدادها و هشدارهاي لازم حائز اهميت برشمرد و اظهار كرد: بدون شك اگر همه اين موارد در كنار يكديگر و با تعامل خود شهروندان نبود، شايد الان تا اين حد رضايت‌خاطر از عملكرد موفق متولي اصلي تامين امنيت در روز مسابقه نداشتيم. فرمانده پليس تهران بزرگ همچنين در گفت‌وگو با ايسنا ضمن تقدير از حضور رييس‌جمهوري در ورزشگاه تاكيد كرد كه اين حضور مهر تاييدي بود بر حفظ ضرورت تعاملات اجتماعي و توجه به سرمايه عظيم جوانان كه مي‌توانند سلامت و آينده جامعه را تضمين كنند.																							 
, /پايان بخش نخست چهارمين نشست ‌‌?جانبه خط لوله صلح/ اميدواري به نتيجه‌بخش بودن مذاكرات ارايه درخواست اصلاح هزينه توليدال.ان.جيوساخت خط لوله به مشاور																							 
, چهارمين نشست سه جانبه ايران، هند و پاكستان در خصوص خط لوله صلح در سطح معاونان وزيران نفت سه كشور، از صبح امروز در تهران آغاز شد. به گزارش خبرنگار انرژي خبرگزاري دانشجويان ايران (ايسنا)، مبناي اين نشست دو روزه بحث درباره قيمت گاز صادراتي ايران به دو كشور هند و پاكستان و ساختار قراردادي پروژه است. در اين نشست حجت الله غنيمي فرد به عنوان نماينده ايران ، احمد وقار (معاون وزير نفت و منابع طبيعي پاكستان) و انيل رازدان (معاون نفت و گاز طبيعي هند) و همچنين نمايندگان شركت‌ مشاور gca حضور دارند. همچنين مقامات اين كشورها با حضور كارشناسان مربوط به اين حوزه در اين نشست حضور پيدا كردند كه تا بعدازظهر فردا پنج شنبه ادامه پيدا خواهد كرد. بخش عمده توسعه‌يافتگي اقتصادي كشور‌ها مرهون انرژي ارزان قيمت است غنيمي‌فرد در آغاز نشست با بيان اين مطلب اظهار كرد: آسياي غربي با در بر گرفتن كشور‌هاي ثروتمند امكانات مناسبي براي تامين انرژي كشور‌هاي در حال توسعه به ويژه در چهار دهه اخير فراهم كرده است. وي افزود: تعداد زيادي كشور‌هاي در حال توسعه در آسيا به منطقه آسياي غربي نزديك هستند و ما بسيار خوشحال مي‌شويم به عنوان يكي از مهمترين دارندگان ذخاير فسيلي در اين منطقه ايفاي نقش كنيم. در اين راستا ايجاد رفاه براي مردم بدون پيشرفت فناوري امكان‌پذير نيست و اين موضوع نيز در گرو دسترسي به منابع مناسب و كافي انرژي است. نماينده ويژه وزير نفت در چهارمين نشست خط لوله صلح در ادامه خاطرنشان كرد: انرژي عامل تعيين‌كننده براي كشور‌هاي مصرف‌كننده و دارنده آن محسوب مي‌شود كه از يك سو تامين‌كننده نياز كشور‌هاي مصرف‌كننده و از سوي ديگر عامل تغذيه بخش‌هاي اقتصادي كشورهاي دارنده انرژي در جهان است. وي با اشاره به اين كه گاز انرژي اصلي عصر حاضر محسوب مي‌شود، گفت: در اين زمينه ايران به عنوان بزرگ‌ترين دارنده منابع گازي در منطقه آسياي غربي مي‌تواند جايگاه مهمي‌ داشته باشد. او با تاكيد بر اين كه عرضه و تقاضاي انرژي عامل همگرايي براي توسعه و تعامل كشور‌ها در عصر حاضر است، تصريح كرد: هند و پاكستان به عنوان كشور‌هاي دوست كه با ايران همبستگي‌هاي ديرينه دارند، در آينده نزديك با گسترش روابط خود در زمينه انرژي به ويژه گاز، اين روابط را مستحكم‌تر خواهند كرد. اختلافات در حدي نيست كه نتوانيم به تفاهم برسيم غنيمي فرد همچنين در پايان بخش نخست چهارمين نشست سه جانبه امروز تهران با بيان اين كه لازم است كه زواياي اقتصادي و تجاري پروژه خط لوله صلح به خوبي بررسي شود تا نسل بعد كه مسوول اجراي آن است، به خطا نيفتد و مشكلات اقتصادي موجب خدشه‌دار شدن روابط سياسي نشود، افزود: نظرات مشترك زيادي بين سه كشور ايران، پاكستان و هند در بحث قيمت‌گذاري وجود دارد و اختلافات در حدي نيست كه نتوانيم به تفاهم برسيم. وي گفت: اين مذاكرات در بخش اول براساس گزارشي بود كه شركت مشاور جهت قيمت‌گذاري اعلام كرد. اين شركت اطلاعات خود را كه از زمان مذاكرات دهلي تاكنون اصلاحاتي در آن ايجاد كرده بود، اعلام و براساس آن نظرات سه كشور و نكات مورد نظرآنها مطرح شد. در اين خصوص وارد جزييات آن شديم و هماهنگي‌هايي كه در بخش گروه ايراني بود نيز اعلام شد. به جز چند نكته خاص مورد نظر كشور هند در نكات بسيار ديگري تفاهم وجود دارد همچنين انيل رازدان - معاون نفت و گاز طبيعي هند - در سخناني با بيان اين‌كه اطلاعات مشاور به صورت كامل دريافت شده است، خاطرنشان كرد: به جز چند نكته خاص مورد نظر كشور هند در نكات بسيار ديگري مشترك هستيم و تفاهم وجود دارد. وي افزود: همچنين اميدواريم بحث قيمت تا پايان اين دوره مذاكرات با كشورهاي ايران و پاكستان به نتيجه نهايي برسد. معاون وزير نفت هند در ادامه خاطرنشان كرد: اين پروژه بلندمدت با سه برنده در سه كشور ايران، هند و پاكستان خواهد بود. اميدواريم با دست پر از ايران بازگرديم احمد وقار - معاون وزير نفت و منابع طبيعي پاكستان - نيز با تاكيد بر اين‌كه نظر پاكستان در اين بخش از مذاكرات اعلام شد، تصريح كرد: در بسياري نكات تفاهم داريم و اميدواريم در ادامه نشست بتوانيم به نتيجه نهايي رسيده و با دست پر از ايران خارج شويم. وي همچنين ابراز اميدواري كرد كه با انجام اين پروژه سطح همكاري‌هاي سه كشور افزايش پيدا كند. اميدواري به امضاي قرارداد خط لوله تا يك سال ديگر غنيمي‌فرد در حاشيه اين نشست نيز در خصوص تغييرات ايجاد شده در تيم مذاكره‌كننده ايران اظهار كرد: هر آنچه در حال انجام است نتيجه زحمات همكاران ما در مجموعه تيم مذاكره‌كننده قبل بوده است؛ در نتيجه هيچ تغييري به معناي ايجاد تغيير خاص در اين تيم مطرح نيست، به جز آن كه همه قبول داريم بايد اين طرح به نتيجه‌ مورد توافق سه طرف و با حفظ منافع سه كشور برسد و هدف دو كشور هند و پاكستان در مذاكرات امروز نيز نشانگر همين موضوع است. وي افزود: بديهي است در هر مذاكره بين‌المللي هر طرف سعي در قانع كردن طرف مقابل دارد كه اميدواريم در اين جو بسيار دوستانه نكات توافق نشده نيز به نتيجه برسد و در خصوص فرمول قيمتي به توافق نهايي دست يابيم. نماينده ويژه وزير نفت در خط لوله صلح با ابراز اميدواري از اين كه تا حدود كمتر از يك سال آينده امكان امضاي پروژه خط لوله صلح را به قطعي بودن نزديك كنيم، افزود: در خصوص اختلاف‌هاي موجود در بخش قيمت گاز اين موضوع با توجه به تفاوت بازار گاز با ساير بازار‌هاي انرژي طبيعي است و به صراحت نمي‌توان به بازار خاصي در حد تعيين قيمت استناد كرد؛ در حالي كه در بخش نفت با توجه به قدمت آن و روش‌هاي متفاوتي كه براي قيمت‌گذاري به فروشنده و خريدار تحميل شده است، رسيدن به نتيجه نهايي بسيار سخت نيست؛ اگرچه در آنجا نيز هماهنگي‌ها به راحتي انجام نمي‌شود. او در ادامه خاطرنشان كرد: درباره قيمت‌گذاري گاز، مصرف‌كنندگان به شكل‌هاي مختلفي گاز را مصرف مي‌كنند و اين موضوع نمي‌تواند مبنايي براي ساير كشور‌ها باشد. براي مثال محور مذاكره با هند و پاكستان در اين بخش مساله گاز خشك و انتقال آن از طريق خط لوله است؛ در صورتي كه مبنايي در اين زمينه وجود ندارد و بايد از ساير موارد همچون انتقال گاز به صورت مايع شده براي يك مقصد و انجام محاسبات براساس برگرداندن آن به مقصد صورت گيرد؛ براي مثال ايران ـ مرز پاكستان و سپس هند مورد محاسبه قرار گيرد. وي خاطرنشان كرد: قاعده امر اين است كه ايران يكي از منابع تامين گاز براي دو كشور هند و پاكستان بوده و از سوي ديگر براي ايران نيز اين دو كشور به عنوان قسمتي از بازار مصرفي گاز هستند. همچنين جمعيت هندوستان كمتر از سه دهه آينده براساس پيش‌بيني‌هاي كنوني از كشور چين نيز بيشتر خواهد شد و توسعه اقتصادي با رشد 9 درصدي در هند نشان مي‌دهد كه اين كشور بدون تامين انرژي نمي‌تواند به رشد اقتصادي موردنظر برسد. وي در خصوص پاكستان نيز توضيح داد: جمعيت كنوني اين كشور 160 ميليون نفر است و به دليل كمبود توليد در داخل و عدم دسترسي به ساير منابع، ايران گزينه خوبي براي تامين انرژي سريع است؛ البته به معناي آن نيست كه ايران تنها تامين‌كننده انرژي آن‌ها باشد، ولي به نظر مي‌رسد دلايل مناسبي براي همگرايي سه كشور هند، پاكستان و ايران وجود دارد. غنيمي‌فرد در پاسخ به اين سوال كه آيا ايران موافق قيمت شناور گاز است؟ تصريح كرد: سه طرف مذاكره قبول دارند كه قيمت بايد براساس روش‌هاي قيمت‌گذاري متداول موجود در بازار انجام شود. سعي مي‌كنيم قيمت نهايي در حد بهاي گاز صادراتي به تركيه باشد همچنين نصرت‌اله سيفي - مديرعامل شركت ملي صادرات گاز ايران - در حاشيه اين نشست اظهار كرد: طرف‌هاي خارجي تاكيد كردند كه در خصوص مذاكرات خط لوله صلح تحت تاثير هيچ گونه عوامل خارجي نيستند و تصور بر اين است كه كشورهاي هند و پاكستان طبق منافع‌شان تصميم‌گيري خواهند كرد. وي اظهار كرد: اين پروژه براي نخستين بار در سال 1990 مطرح شد كه پس از چند دوره مذاكره به دلايل مختف از جمله اقتصادي نبودن مسيرهاي پروژه و نامناسب بودن قيمت‌ها متوقف شد. در اين راستا آخرين دور مذاكرات از حدود سه سال پيش آغاز و نام خط لوله صلح به صورت ابتكاري براي اين پروژه در نظر گرفته شد. وي افزود: حجم پيشنهادي گاز صادراتي ايران به دو كشور هند و پاكستان در آخرين دور جلسات از انتقال روزانه90 ميليون متر مكعب به كشور هند و 60 ميليون متر مكعب در روز به كشور پاكستان حكايت مي‌كرد كه بر اين اساس مطالعات مختلفي انجام شده است. براي نمونه چند مسير مختلف عبور خط لوله گاز از درياهاي عميق، عبور خط لوله از آب‌هاي ساحلي و كم عمق و همچنين عبور خط لوله از خشكي مدنظر بود كه در نتيجه بهترين مسير عبور خط لوله از بخش خشكي شناخته شد. مديرعامل شركت ملي صادرات گاز ايران با اشاره به اين‌كه طول خط لوله 2500 كيلومتر است، توضيح داد: حدود 1100 كيلومتر آن در خاك ايران، هزار كيلومتر آن در خاك پاكستان و 500 كيلومتر در هند قرار خواهد گرفت. وي با اشاره به وضعيت كلي دو كشور هند و پاكستان تشريح كرد: وضعيت هر دو كشور به نحوي است كه براي رشد اقتصادي به سوخت و به‌ويژه گاز نياز دارند. در آخرين جلسه نيز پس از اين‌كه اين دو كشور قيمت پيشنهادي ايران را نپذيرفتند، براساس نظر آنها قرار شد يك مشاور خارجي و بي طرف براي بررسي قيمت‌ها انتخاب شود كه در اين راستا شركت سنگاپوري gci انتخاب شد. در اين راستا مقرر شد نتايج شركت مشاور بين هر دو كشور توزيع شود، ولي اين نتيجه الزام آور نبوده است و قرار شد كه صرفا در حد يك پيشنهاد جهت رسيدن به يك ديدگاه مشترك مورد استفاده دو كشور قرار گيرد. به گفته او، نماينده شركت مشاور در چهارمين نشست سه جانبه در تهران حضور دارد و قرار است توضيحاتي درباره نحوه محاسبات قيمت و چگونگي رسيدن به عدد و رقم‌هاي نهايي صحبت كند؛ زيرا عدد و ارقام مشاور به دلايل مختلف مورد قبول كشورها نبوده است. در اين زمينه ايران نيز اين قيمت را نپذيرفته؛ زيرا اعتقاد دارد هزينه‌هاي مختلف از جمله هزينه پيمانكاري افزايش پيدا كرده است. به اين منظور ايران هميشه آمادگي توافق برسر موضوع قيمت گاز صادراتي را دارد؛ ولي اين موضوع به دو طرف ديگر نيز بستگي دارد، زيرا شوك قيمت نفت مشتري‌ها را سردرگم كرده است. سيفي، همچنين در خصوص چگونگي انتقال گاز به پاكستان و تفاوت آن با هندوستان توضيح داد: پاكستان به كشور ما نزديك‌تر است؛ بنابراين هزينه انتقال گاز كمتر خواهد بود؛ ولي براي انتقال گاز به هند بايد هزينه عبور گاز از پاكستان نيز براي آن كشور منظور شود و طبيعي است كه قيمت گاز براي هندي‌ها گران‌تر تمام خواهد شد. او به برخي دلايل هند و پاكستان براي ازان‌تر شدن قيمت گاز اشاره كرد و گفت: آنها اعلام مي‌كنند كه مردم كشورشان امكان پرداخت اين مقدار هزينه گاز را ندارند؛ در صورتي كه به نظر ما صنعت كشوري مانند هند در حدي است كه مي‌تواند اين هزينه را بپردازد. مديرعامل شركت ملي صادرات گاز با تاكيد بر اين‌كه تصور نمي‌شود تحريم هاي احتمالي سازمان ملل تاثيري برروند كار داشته باشد، افزود: اين يك صنعت داخلي است و در حال حاضر خط هفتم سراسري نيز كه قرار است از عسلويه تا 150 كيلومتري مرز پاكستان كشيده شود، از پيشرفت فيزيكي 18 درصدي برخوردار است. وي در ادامه خاطرنشان كرد: قيمت گاز پيشنهادي ايران و همچنين دو طرف پاكستان و هند به قيمت نفت وابسته است؛ بنابراين با كاهش قيمت نفت قيمتهاي پيشنهادي هر دو كشور نيز كاهش مي‌يابد؛ ولي lng به عنوان پايه‌اي براي محاسبه قيمت گاز در نظر گرفته شده بود كه مشاور از آن طريق به عدد نهايي برسد؛ بنابراين lng پايه اي براي محاسبه قيمت گاز است و نه خريد آن. اگرچه lng خود به صورت غيرمستقيم با قيمت نفت همبستگي دارد. به گفته او اگرچه شرايط دو كشور هند و پاكستان يكسان نيست، ولي در خريد گاز هر دو به يك صورت عمل مي‌كنند. در حال حاضر استفاده از گاز در پاكستان رايج تر است؛ به گونه اي كه 45 درصد از سبد مصرف انرژي اين كشور را گاز تشكيل مي‌دهد كه اين عدد در هند 6 درصد است. وي در پاسخ به سوال خبرنگار ايسنا در خصوص مقايسه قيمت پيشنهادي ايران در اين پروژه با قيمت گاز صادراتي به تركيه پاسخ داد: سعي مي‌كنيم قيمت نهايي در حد قيمت گاز صادراتي به تركيه باشد و به اين منظور قيمت قاطعي را اعلام كرديم كه البته در نشست‌هاي قبلي مورد موافقت آنها قرار نگرفت و اميدواريم در پايان اين نشست به نتيجه خوبي برسيم. مشاور و مدعوان دليل تاخير در برگزاري نشست به گزارش ايسنا، سيفي همچنين در خصوص تاخير در برگزاري نشست سه جانبه از روز شنبه (20 فوريه) ابتدا به پنج‌شنبه (25 فوريه) و سپس به چهارشنبه (24 فوريه) توضيح داد: اين مشكل هرگز مربوط به مسائلي مانند بروكراسي ايران كه در بعضي رسانه‌ها مطرح شده، نبود ؛ بلكه بنا به درخواست مشاور و ساير گروه‌هاي دعوت شده به زمان كنوني موكول شد. وي افزود: در حال حاضر پروژه‌هاي ساخت lng ايران آغاز شده و ما به راحتي مي‌توانيم به جاي صادرات گاز به صورت خط لوله، آن را از طريق lng صادر كنيم. او در خصوص اصلاحات انجام شده در گزارش شركت مشاور از زمان نشست دهلي تاكنون توضيح داد: پيش‌ از اين برآورد قيمت براساس سال 2006 انجام شده بود كه پس از اصلاح آن قرار شد قيمت‌گذاري براساس قيمت گاز در سال‌هاي 2001 تا 2006 انجام شود. وي افزود: هزينه توليد lng و ساخت خط لوله، قيمت‌هاي به روز نبود كه از سوي سه كشور درخواست اصلاح قيمت ارايه شد. همچنين نحوه سرمايه‌گذاري و مدت زماني كه خط لوله يا lng طراحي و مستهلك شوند، مورد بازبيني قرار گرفت. مديرعامل شركت ملي صادرات گاز ايران با اشاره به رد برخي نظرات سه كشور ايران، پاكستان و هند از سوي شركت مشاور تشريح كرد: شركت مشاور استدلال‌هايي داشت كه براساس آن روش‌هاي محاسبه قيمت را از سوي سه كشور مردود اعلام كرد. براي نمونه نظر ايران را در خصوص تعداد ايستگاه‌هاي موردنياز در مسير خط لوله رد كرد. سيفي همچنين خاطرنشان كرد: در حال حاضر پروژه‌هاي ساخت lng ايران آغاز شده و ما به راحتي مي‌توانيم به جاي صادرات گاز به صورت خط لوله، آن را از طريق lng صادر كنيم؛ بنابراين انجام شدن يا نشدن چنين پروژه‌هايي مورد بحث قرار گرفت. به گفته او، كشور‌هاي هند و پاكستان اعلام كردند كه بازار آن‌ها كشش دريافت lng بيشتر از مقدار مشخصي را ندارد و اين موضوع وقتي مهم است كه ما بازار ديگري براي فروش نداشته باشيم، ولي در حال حاضر بازار‌هاي مختلفي براي lng ايران وجود دارد و در صورت تبديل گاز به lng مي‌توانيم آن را به ساير كشور‌ها مانند ژاپن صادر كنيم.																							 
, معاون نظري و مهارتي وزير آموزش و پرورش با تاكيد بر اين كه پيشنهاد اين وزارتخانه جايگزيني سوابق تحصيلي با شيبي ملايم به جاي كنكور است، خبر داد، بر اين اساس پيشنهاد داده شده تا براي كنكور سال آينده نتيجه امتحانات نهايي 30 درصد در پذيرش دانشجو مؤثر باشد. به گزارش خبرنگار «آموزش و پرورش» ايسنا پرويز آژيده روز دوشنبه در جمع خبرنگاران با تاكيد بر اين كه بر اساس نظر وزير آموزش و پرورش از تاثير جدي سوابق تحصيلي در سنجش و گزينش دانشجو حمايت مي‌كنيم، اظهار كرد: آزمونهاي آموزش‌وپرورش در متوسطه، تامين كننده اين خواست بوده و مي‌توان نمرات متوسطه را ملاك و سنجش گزينش قرار داد؛ لذا معتقديم بايد سياست حذف تدريجي كنكور با شيبي ملايم پيگيري شود. آژيده ادامه داد: هم اكنون بحث بر سر اين موضوع است كه امتحانات نهايي سال آينده مبناي خوبي براي رقابت در نظر گرفته شده و سهم خوبي را در تاثير كنكور داشته باشد؛ بعلاوه پيش‌بيني كرده‌ايم براي سالهاي آينده نيز ميزان نقش سوابق تحصيلي را در پايه دوم و پيش دانشگاهي نيز گسترش داده و امتحانات نهايي به اين پايه‌ها تعميم يابد. وي افزود: بر اين اساس به ميزان تاثير سوابق تحصيلي در كنكور امتحانات نهايي به پايه دوم نظري و پيش دانشگاهي نيز توسعه خواهد يافت. به اعتقاد معاون نظري و مهارتي وزير آموزش و پرورش سايه كنكور بر آموزش متوسطه سنگيني مي‌كند و اين شيوه ، سبب شده دانش‌آموزان كلاسهاي كنكور را اصل قرار دهند. وي تصريح كرد: از نظر آموزش و پرورش اين بحث حل شده است و ما آمادگي كامل براي تاثير سوابق تحصيلي در كنكور را داريم و به نظر مي‌رسد اين بحث هم اكنون در مجلس محل بحث باشد. آژيده، ميزان افت تحصيلي متوسطه را در پايه اول مشكل‌ساز دانست و گفت: سال گذشته 25 درصد ورودي‌هاي اول نظري افت تحصيلي داشتند. وي با تأكيد بر اين كه آموزش و پرورش به دنبال رفع اين مشكل است، توضيح داد: در خصوص افت تحصيلي بايد همه جانبه‌نگري داشت؛ چرا كه عوامل متعددي در اين زمينه موثرند؛ به عنوان مثال بخشي از ورودي‌هاي پايه اول نيز به جهت اين كه شرايط لازم را براي انتخاب رشته مورد علاقه خود كسب نمي‌كنند ناچار به ترك تحصيل مي‌شوند. وي سعي آموزش و پرورش را در جهت كاهش افت تحصيلي خواند و اذعان كرد: به عنوان مثال يكسري از درسها براي دانش‌آموزان پايه اول نظري نظير رياضي، فيزيك، زبان و ... مشكل ساز است بر اين اساس در صدديم دروس مشكل ساز را شناسايي و كلاسهاي تقويتي را در طول سال تحصيلي پيش بيني كنيم. معاون نظري و مهارتي وزير آموزش و پرورش در پاسخ به اين كه آيا هزينه اين كلاسها توسط دانش‌آموزان تامين خواهد شد، تصريح كرد: سعي داريم تا آموزش و پرورش خود عهده دار برگزاري اين كلاسها شود. به گزارش ايسنا وي تعداد دانش‌آموزان متوسطه و پيش دانشگاهي را 4 ميليون و 600 هزار نفر در 31 هزار و 700 مدرسه خواند و اذعان كرد: توسعه فضاهاي آموزشي از جمله اهداف بسيار مهم اين معاونت بوده به نحوي كه در سالهاي گذشته 175 هنرستان كاردانش، 136 هنرستان فني و حرفه‌اي و 800 مدرسه متوسطه نظري به فضاهاي آموزشي اضافه شده است. آژيده با تاكيد بر توسعه متوازن در آموزش و پرورش خاطرنشان كرد: تهيه نقشه جامع علمي كشور در صورت تحقق به توسعه متوازن به معناي حقيقي در آموزش و پرورش كمك خواهد كرد و هم اكنون توسعه متوازن را بر اساس استعداد دانش‌آموزان تعقيب مي‌كنيم. وي با اشاره به اين كه به دنبال اتخاذ تصميمات بر اساس يافته‌هاي پژوهشي هستيم ، ‌گفت: پژوهش جزء لاينفك آموزش و پرورش است و در اين زمينه هم اكنون 230 پژوهش‌سراي دانش‌آموزي پذيراي 50 هزار دانش‌آموز هستند. وي با اشاره به پرورش نخبگان جشنواره خوارزمي و برگزاري مسابقات علمي و عمومي اذعان كرد: بايد نخبگان اين مسابقات و جشنواره‌ها بيشتر مورد توجه قرار گيرند؛ لذا از بنياد نخبگان تقاضا داريم تا نخبگان آموزش و پرورش را بيشتر مورد توجه قرار دهند. معاون نظري و مهارتي وزير آموزش و پرورش با اشاره به وجود 180 هزار معلم در مقطع متوسطه، گفت: عدالت آموزشي و توسعه كمي و كيفي مدارس شبانه روزي جايگاه خاصي در آموزش و پرورش داشته و از مبادي تحقق عدالت است. به گفته وي يكي از محورها كه هماهنگي بيشتري مي‌طلبد جذب حفظ نيروها در مناطق محروم است لذا بايد مكانيزمي طراحي شود تا نيروهاي مستعد در مناطق محروم جذب شوند. آژيده، با تاكيد بر ساماندهي گروههاي آموزشي اذعان كرد: دستورالعمل گروههاي آموزشي بررسي و در صورت لزوم بازنگري خواهد شد. وي با اشاره به كمبود دبير و هنرآموز در بخش فني و حرفه‌اي اذعان كرد: از سياستهاي اصلي ما تامين نيروي انساني اين بخش است.																							 
, دكتر « بقائي »، معاونت بهداشتي دانشگاه علوم پزشكي هرمزگان، در گفت و گو با خبرنگار ايسنا با بيان اين مطلب، افزود: تاكنون در اين استان،400 مورد ابتلاء به بيماري سل گزارش شده كه در شهر بندر عباس، 95 درصد و در بخش گاو بندي، 100 درصد اين آمار را افاغنه تشكيل مي‌ دهند. وي، افزود: در استان هرمزگان، 3 هزار نفر مبتلاء به بيماري مالاريا هستند كه مبارزه با اين بيماري نيز، آغاز شده است. دكتر بقايي، در پايان اظهار داشت: مرحله اول طرح مبارزه با موش در هرمزگان، با اعتباري بالغ بر 30 ميليون تومان پايان يافته، ولي مرحله دوم اين طرح، چندين به دليل عدم وجود اعتبار لازم، راكد مانده است.																							 
, فرهنگسراي سالمند در راستاي تكريم از سالمندان و با هدف ارج نهادن به مقام سالمندي و فرهنگ موفقيت‌ها، مراسم تقدير از سالمندان راه يافته به دانشگاهها در سال تحصيلي 82 - 81 را در قالب هفتمين گردهمايي كانون‌هاي جهان‌ديدگان شهر تهران برگزار مي‌نمايد. آقايان احمد هاشمي، حسين نهنگي، محمد محمدي امين، محمدعلي اسودي، داود خضرايي، الهيار قادر يكتا، جبار عبيات، عبدالرضا رفيعي و خانم‌ها مرضيه اسكندري و معصومه پاپوري همگي با سن بالاي 50 سال موفق شدند جهت تحصيل در رشته‌هاي جغرافيا، تربيت بدني، حقوق، جغرافياي سياسي، علوم سياسي، آموزش و پرورش و آموزش هنرهاي تجسمي به دانشگاه راه يابند. در اين مراسم كه با حضور مسوولين فرهنگسراي سالمندان، رياست سازمان بهزيستي و جمعي از مسوولين برگزار خواهد شد، از زحمات آن تقدير به عمل خواهد آمد. اين برنامه امروز از ساعت 14 الي 16 در موسسه فرهنگي، هنري الهادي برگزار گرديد.																							 
, به گزارش سرويس بين‌الملل ايسنا، به نقل از منابع خبري اقتصادي، قيمت ميزان معاملات سلف نفت خام و سبك تحويل در ماه نوامبر با ‌?? سنت كاهش در بازار نيويورك، به بشكه‌اي ‌??/?? دلار رسيد. اين ميزان در بازار بين‌المللي لندن براي تحويل در ماه دسامبر با يك سنت افزايش به بشكه‌اي ‌??/?? رسيد.																							 
, به گزارش سرويس بين‌الملل ايسنا به نقل از روزنامه‌ي iowa، براين اساس حتي تعدادي از مغازه داران محلي پيشنهاد داده‌اند كه به هر دانشجوي غيرمسلماني كه در روز يكشنبه روزه بگيرد، يك صد دلاري يا مقدار كافي غذا خواهند داد. رييس انجمن دانشجويان آمريكا در اين باره گفت: ما مي‌خواهيم ميزان آگاهي مردم گرسنه در جامعه را افزايش دهيم.																							 
, به گزارش خبرگزاري دانشجويان ايران، دكتر علي محدث، مدير كل دانشجويان داخل اين وزارتخانه برگزاري اين جشنواره را گامي مهم در گستش سفرهاي دانشگاهي و توجه ويژه وزارت علوم به ايفاي نقش و ارتقاي جايگاه گردشگري در شكور به عنوان يك ضرورت و وظيفه ديني و ملي دانست. گفتني است برنامه هاي جشنواره دانشجويي كيش كه تا 13 آبان ماه جاري ادامه خواهد داشت؛ شامل نمايشگاه، كارگاه آثار هنري دانشجويان و ويژه برنامه‌هاي هنري، سياحتي و تفريحي و برگزاري مسابقات متنوع علمي و فرهنگي است.																							 
, به گزارش خبرنگار كار و اشتغال خبرگزاري دانشجويان ايران (ايسنا)، اين كارگران كه تعداد آنان به بيش از 100 نفر مي‌رسيد به پرداخت نكردن حقوق خود اعتراض داشتند. كارگران كه خواهان حضور استاندار در جمع خود بودند از توضيحات كريمي ـ رييس كميسيون كار استانداري ـ راضي نشدند و در ميدان اطراف استانداري تجمع كردند. كارخانه چيني مهدي كه بزرگترين كارخانه توليد چيني استان يزد است، از ابتداي امسال حقوق 400 كارگر خود را پرداخت نكرده است و از خردادماه تعطيل است. اين در حالي است كه يكي از حسابداران كارخانه سرمايه لازم براي شروع بكار مجدد كارخانه را 600 تا 700 ميليون ذكر كرد.																							 
, پيكر يكي از شهداي حادثه سميرم كه روز سه‌شنبه هفته گذشته در اصفهان در درگيري با قاچاقچيان به شهادت رسيد، در ياسوج تشييع شد. به گزارش خبرنگار «حوادث» ايسنا، شهيد سرباز يكم ايمان ديد آب با حضور مردم شهيدپرور و هميشه در صحنه شهرستان بويراحمد و جمعي از مسؤولان استاني و مقامات نظامي اجتماعي در زادگاهش روستاي تودنده بويراحمد به خاك سپرده شد. شهيد ديرآب با شهادتش حماسه‌اي ديگر آفريد و خود نيز به ديدار معصومين شتافت.																							 
, رييس دانشگاه صنعتي اصفهان از رشد 5 تا 10 درصدي پذيرش دانشجو در دوره‌هاي تحصيلات تكميلي در سال جديد خبر داد. دكتر غلامرضا قرباني، در گفت‌وگو با خبرنگار صنفي آموزشي خبرگزاري دانشجويان ايران، افزود: دانشگاه صنعتي اصفهان از جمله دانشگاه‌هايي است كه درصد قابل توجهي از دانشجويان آن در دوره‌هاي تحصيلات تكميلي تحصيل مي‌كنند. وي گفت: با توجه به اختصاص اعتبارات دانشگاهي براساس سرانه و با توجه به سياست‌هاي كلي دانشگاه، درصدد تقويت دوره‌هاي تحصيلات تكميلي تا حد مطلوبي هستيم. دكتر قرباني با اشاره به بهبود وضعيت كيفي آموزش و پژوهش دانشگاه‌ها در صورت گسترش دوره‌هاي تحصيلات تكميلي، خاطرنشان كرد: حدود هشت هزار دانشجو در اين دانشگاه تحصيل مي‌كنند كه حدود دو هزار نفر از آنان دانشجوي دوره‌هاي تحصيلات تكميلي هستند. رشد 50 درصدي قردادهاي ارتباط با صنعت نسبت به سال گذشته وي در ادامه با اشاره به فعاليت‌هاي صورت گرفته در راستاي گسترش همكاري با صنعت، گفت: به منظور تقويت پژوهش در دانشگاه و برطرف كردن نياز صنعت، ارتباط قابل توجهي با صنعت برقرار شده است و قراردادهاي منعقد شده با بخش صنعت، نسبت به سال 83 از رشد 40 تا 50 درصدي برخوردار بود. نسبت استاد به دانشجو يك به 18 است رييس دانشگاه صنعتي اصفهان با بيان اينكه نسبت استاد به دانشجو در اين دانشگاه يك به 18 است، اظهار داشت: اين سرانه در ساير دانشگاه‌هاي كشور حدود يك به 23 است. وي با اشاره به كيفيت علمي بالاي اعضاي هيات علمي اساتيد دانشگاه، تصريح كرد: اكثر اساتيد جذب شده در اين دانشگاه از بهترين اساتيد و محققان جامعه دانشگاهي كشورند كه با توجه به لزوم دقت در بكارگيري اعضاي هيات علمي و استخدام آنها، شاهد آمار بالاي قبولي دانشجويان در مقطع كارشناسي ارشديم به نحوي كه در اين حوزه جزو سه دانشگاه برتر كشور هستيم. رييس دانشگاه صنعتي اصفهان در ادامه راه‌اندازي دوره‌هاي آموزشي جديد را از ديگر اهداف دانشگاه خواند و در ادامه با اشاره به راه‌اندازي پژوهشكده‌هاي وابسته به دانشگاه، تصريح كرد: در راستاي تقويت ارتباط با صنعت، درصدد راه‌اندازي پژوهشكده‌هاي وابسته به دانشگاه هستيم كه تلاش‌هاي مناسبي نيز در اين خصوص صورت گرفته است. توقف راه‌اندازي كتابخانه مركزي دانشگاه به دليل نبود اعتبارات عمراني مناسب دكتر قرباني در ادامه با اشاره به توقف راه‌اندازي كتابخانه مركزي دانشگاه، به دليل نبود اعتبارات عمراني مناسب، خاطرنشان كرد: به دليل عدم تخصيص بودجه‌هاي عمراني مناسب به دانشگاه راه‌اندازي كتابخانه مركزي كه قرار بود در سال 85 آغاز به كار كند، مجددا به تاخير افتاده است. رييس دانشگاه صنعتي اصفهان همچنين با اشاره به نوساز بودن دانشگاه، مشكلات چنداني را متوجه خوابگاه‌ها و سلف سرويس‌هاي آن ندانست و گفت: تنها مشكل موجود در اين حوزه تراكم ظرفيت موجود در خوابگاه بخش خواهران است كه با توجه به روند پذيرش دانشجو، نيازمند افزايش ظرفيت اسكان مي‌باشد. رييس دانشگاه صنعتي اصفهان در پايان، بهبود كيفي و كمي تجهيزات آزمايشگاهي و كارگاه‌هاي دانشگاه را نيازمند اختصاص بودجه‌هاي مناسب دانست.																							 
, دکتر مسعود صالح‌مقدم، سرپرست دانشگاه پيام‌نور مشهد در گفت‌وگو با خبرگزاري دانشجويان ايران (ايسنا‌)-منطقه خراسان، با بيان اين مطلب، گفت: اکثر اعضاي هيات علمي دانشگاه را اساتيد با مدرک دکترا و يا دانشجويان دکترا تشکيل مي‌دهند. وي با اشاره به کمبود اعضاي هيات علمي ثابت در اين دانشگاه گفت: بقيه نيازهاي علمي دانشگاه را اساتيد حق‌التدرسي و اعضاي هيات علمي ساير دانشگاه‌هاي مشهد تامين مي‌کنند. وي ادامه داد: با افراد داراي مدرک کارشناسي‌ارشد و دکترا در قالب دستيار علمي به صورت يکساله قرارداد بسته مي شود و پس از کسب موافقت‌هاي علمي به صورت عضو هيات علمي ثابت جذب مي‌شوند. رييس دانشگاه پيام نور منطقه 8 ادامه داد: با جذب اين همکاران در کوتاه مدت خواهيم توانست در مراکز و واحدهاي دور از مرکز استان کمبود و خلاءهاي موجود را پر کرده و کميت و کيفيت آموزش را ارتقا دهيم. دكتر صالح مقدم با اشاره به جذب عضو هيات علمي و مجوزهاي وزارت علوم، تحقيقات و فناوزي و سازمان مديريت و برنامه‌ريزي به دانشگاه‌ها گفت: دانشگاه پيام‌نور آمادگي خود را براي جذب 2 هزار عضو هيات علمي اعلام کرده است. وي ادامه داد: در صورت کسب محوزهاي لازم از طريق اعلام عمومي، افراد واجد شرايط را به صورت تمام وقت استخدام خواهيم کرد.																							 
, دكتر محمود پاكشير، مسئول كميته راه‌اندازي دانشگاه صنعتي شيراز در گفت‌وگو با خبرنگار آموزشي خبرگزاري دانشجويان ايران (ايسنا)، گفت:‌ اين دانشگاه با همكاري استانداري فارس و توسط يك هيات هفت نفره از اساتيد دانشگاه شيراز طراحي شده است. وي افزود: دانشگاه صنعتي شيراز داراي هفت دانشكده و ‌?? رشته تحصيلي است كه مجوز آن سال گذشته از شوراي گسترش آموزش عالي گرفته شد. دكتر پاكشير خاطرنشان كرد: دانشگاه صنعتي شيراز در مرحله اول علاوه بر رشته‌هاي داير، در دانشكده صنعت الكترونيك - محل تاسيس دانشگاه صنعتي شيراز - شش رشته مهندسي ساخت و توليد در مقطع كارشناسي، مهندسي نفت، مهندسي پزشكي و فناوري اطلاعات در دو مقطع كارشناسي ارشد نيز دائر خواهد شد. وي ادامه داد: علاوه بر يك هزار دانشجوي فعلي دانشكده صنعت الكترونيك، ‌??? دانشجو نيز در رشته‌هاي جديد پذيرفته خواهند شد. دكتر پاكشير در ادامه اعتبارات اين دانشگاه در سال جاري را ‌?/? ميليارد تومان اعلام و اظهار اميدواري كرد كه شوراي گسترش آموزش عالي مجوز پذيرش دانشجو در سال تحصيلي جديد را صادر كند.																							 
, به گزارش سرويس آموزشي ايسنا، شناسايي ويژگي‌هاي استعدادهاي درخشان و عوامل موثر فردي و محيطي بر پرورش و استعدادهاي درخشان و همچنين حفظ استعدادهاي درخشان محورهاي كلي اين همايش است. در همايش ملي استعدادهاي درخشان كشور جلسه‌اي باحضور مسولين دفاتر استعدادهاي درخشان كشور تشكيل مي‌شود. در اين همايش 26 مقاله ارائه خواهد شد و همزمان با برگزاري اين همايش، نمايشگاهي از اختراعات و ابداعات دانشجويان خلاق و استعدادهاي درخشان در محل برگزاري همايش برپاخواهد شد.																							 
, به گزارش خبرنگار صنفي آموزشي خبرگزاري دانشجويان ايران، داوطلبان براي ثبت نام در اين آمون‌ها بايد با در دست داشتن دو قطعه عكس، مبلغ 140 دلار هزينه ثبت نام معادل يك ميليون و 274 هزار ريال و كارت شناسايي معتبر به صورت حضوري در تاريخ‌هاي مشخص شده به سازمان سنجش مراجعه كنند. گفتني است زمان برگزاري آزمون‌هاي تافل و tse، نوزدهم اسفند ماه و آزمون gre (عمومي) 20 اسفند ماه سال جاري مي‌باشد.																							 
, مهندس علي‌اصغر خداياري در گفت‌وگو با خبرنگار تاريخ شفاهي خبرگزاري دانشجويان ايران حمله به راهپيمايي دانشجويان معترض به تعطيلي روزنامه سلام در شب ‌?? تير را جرقه وقوع حادثه ‌?? تير و وقايع پس از آن ارزيابي كرد. وي به نقل از كساني كه در شب حادثه در كوي دانشگاه تهران حضور داشتند، گفت: راهپيمايي اعتراض‌آميز دانشجويان تا خيابان جلال آل احمد ادامه مي‌يابد و بعد به طرف خوابگاه برمي‌گردند، ولي بر خلاف موارد مشابه قبلي، يك عامل خارجي يعني ورود نيروهاي ويژه پليس به صحنه، پايان راهپيمايي آن شب را با ساير راهپيمايي‌هاي مشابهي كه در كوي برگزار مي‌شد، متفاوت كرد. وي با بيان اينكه صبح جمعه (‌?? تير ماه) بعد از جلسه مشترك هيات رييسه دو دانشگاه تهران و علوم پزشكي تهران به همراه دكتر حريرچي از دانشگاه علوم پزشكي تهران به خوابگاه رفتيم تا از نزديك در جريان امور باشيم، گفت: شرايط ساعت ‌? صبح روز جمعه بحراني و ناآرام بود. وي توضيح داد: نيروهاي پليس در بيرون از كوي دانشگاه آرايش گرفته بودند و دانشجويان در داخل خوابگاه پراكنده بودند و حركت تعقيب و گريز بين آنها جريان داشت. يعني نيروهاي پليس تا جلو خوابگاه پيشروي مي‌كردند و بعد از برخورد با سنگ و چوب دانشجويان عقب مي‌رفتند. كوي از بالا و پايين در محاصره نيروي پليس بود. وي ادامه داد: حدود ظهر، به كوي خبر رسيد كه عده‌اي بعد از برگزاري نماز جمعه با شعار دادن در صدد جمع‌آوري نيرو هستند تا به طرف خوابگاه بيايند و با دانشجويان برخورد كنند كه اين موضوع به نيروي انتظامي اطلاع داده شد و بنا بر آن شد كه اين گروه در تقاطع جلال آل احمد متوقف شوند. هر چند تقريبا ساعت يك و نيم دو، حدود ‌?? تا ‌?? نفر كه اغلب پيراهن مشكي به تن داشتند با زنجيرهايي با روكش آبي در دست و شعارهايي تحريك‌كننده وارد محوطه خوابگاه شدند و به دانشجويان حمله كردند. وي افزود: حدود دو و نيم بعدازظهر جمعه ديدم كه يكي از آقايان حمله‌كننده اسلحه‌اي درآورد و در محوطه خوابگاه دست كم دو تير شليك كرد. به گفته وي حمله سياه‌پوشان به كوي دانشگاه حدود ‌?? دقيقه تا يك ساعت طول كشيده است و در يك حركت رفت و برگشت با دانشجويان درگير بوده‌اند .يعني دانشجويان را تا شمال كوي تعقيب مي‌كردند و بعد دانشجويان آنها را تا جلو خوابگاه دنبال مي‌كردند و سرانجام حدود ساعت ‌?/? بعدازظهر اين افراد از خوابگاه خارج مي‌شوند. وي اضافه كرد: در آن زمان هم نيروي پليس و هم گروهي از آن افراد تا نيمه‌شب جمعه در مقابل كوي بودند و شعارهاي تحريك‌كننده مي‌دادند. وي با اشاره به حضور دكتر معين، دكتر فرهادي و حجت‌الاسلام موسوي لاري در عصر جمعه در جمع دانشجويان گفت: هنگام حضور آقاي موسوي لاري دانشجويان عصبي بودند و تقاضاي رسيدگي به تظلم داشتند كه وقتي وي به ميان جمعيت آمد تا صحبت كنند، نتوانست. به همين دليل به بيرون از خوابگاه رفت و از همانجا تلاش كرد به نيروي انتظامي ساماني بدهد و لباس شخصي‌ها را به شكلي از مقابل خوابگاه دور كند، ولي اين اتفاق نيفتاد. وي با اين توضيح كه دكتر معين و دكتر فرهادي تا نيمه‌شب جمعه و نماز صبح روز شنبه در جمع دانشجويان حضور داشتند، علت اين اقدام را فضاي ملتهب كوي دانشگاه دانست و افزود: يكي از ترسهاي دانشجويان از آن بود كه مبادا اگر به اتاقهايشان بازگردند، دوباره به آنها حمله شود و مورد ضرب و شتم قرار بگيرند و خواهان آن بودند كه ابتدا نيروي انتظامي عقب بكشد تا به اتاقهايشان بروند، مسوولاني هم كه آنجا ماندند براي تضمين امنيت دانشجويان بود تا به آنها اطمينان بدهند كه در صورت حمله، آنها هم در كنار دانشجويان هستند. وي با بيان اينكه تا حدود ساعت ‌? بامداد شنبه، سنگ‌اندازي دو طرف و حمله‌هاي رفت و برگشتي ادامه داشت، با اشاره به اصابت يكي از گلوله‌هاي پلاستيكي نيروي انتظامي به چشم جمالي دانشجوي پزشكي دانشگاه تهران گفت: در آن شب يكي از لباس شخصي‌ها هم تير خورد و تظاهرات و شلوغي تا حدود ساعت ‌? بامداد ادامه داشت تا اينكه صبح شنبه، نيروي انتظامي كنار كشيد. لباس شخصي‌ها محل را ترك كردند و دانشجويان به اتاقهايشان برگشتند. مهندس خداياري ساعت دو و نيم تا ‌? شنبه شب را پايان اوج اصلي واقعه خواند كه حوادث روزهاي بعد، از عواقب آن بودند. وي خاطرنشان كرد: هنگام اذان مغرب و عشاي روز جمعه، جلسه‌اي با حضور مسوولان حاضر در مسجد كوي برگزار شد. مصطفي تاج‌زاده، معاون سياسي وقت وزير كشور نيز آن را اداره مي‌كرد و مي‌خواست دانشجويان را در مسجد كوي جمع كند. هر چند بعدها اين اقدام تاج‌زاده به حساب دخالت در حادثه ‌?? تير گذاشته شد، ولي من در آن شب به شجاعت وي در دفاع از جمهوري اسلامي درود فرستادم. چرا كه وي در شرايطي كه كسي جرئت حرف زدن نداشت، يكي از سخت‌ترين جلسات آن زمان را اداره كرد. وي ادامه داد: همزمان با برگزاري اين جلسه، گروهي از دانشجوياني را كه شب قبل دستگير شده بودند، با زيرشلوار و زيرپيراهن در خيابان رها مي‌كردند كه به داخل كوي مي‌آمدند و صحنه اسف‌انگيزي به وجود آمده بود و همه دانشجويان با عصبانيت شعارهايي عليه عاملان سر داده بودند. خداياري گفت: در آن شرايط مسوولان حاضر در جلسه با بيان اينكه اين موضوع ربطي به نظام ندارد و عده‌اي خاص باعث آن شده‌اند كه مجازات خواهند شد، دانشجويان را آرام كردند. وي تصريح كرد: قول رسيدگي و مجازات عاملان به دانشجويان داده شد و اصل نظام اين وقايع را محكوم كرد. همان طور كه وزراي دولت و معاونان آنها، نمايندگان و حتي مقام معظم رهبري اين اقدام را يك جنايت خواندند و آن شب نيز تمام تلاشها در راستاي آن بود كه بگويند اين حادثه ربطي به نظام ندارد و عده‌اي كج‌سليقه، كنترل خود را از دست داده‌اند و نظام حتما تلافي خواهد كرد. وي با اشاره به برگزاري جلسه دانشجويان معترض در روز يكشنبه ‌?? تير در كوي دانشگاه تهران، توضيح داد: جمعيت زيادي جمع شده بودند. ضمن آنكه با توجه به همزماني برگزاري مسابقه بين دو تيم فوتبال برجسته پايتخت در اين روز بيم آن مي‌رفت كه دانشجويان با تنش طبيعي موجود در اين نوع مسابقات، همراه شوند و آسيبهايي جدي در سطح شهر به وجود آيد. در نتيجه تمام تلاشها در جهت آن بود كه دانشجويان از كوي خارج نشوند. وي يادآور شد: در آن زمان، عده‌اي با اين استدلال كه نشستن در يكجا فايده‌اي ندارد، مرتب به دانشجويان فشار مي‌آوردند كه آنها را به خيابانها بكشانند، ولي عده‌اي ديگر از جمله اعضاي انجمن اسلامي دانشگاه تهران و دفتر تحكيم وحدت در راستاي منافع ملي سعي داشتند مانع اين كار شوند كه شعارهايي هم عليه آنها داده شد كه مزدور رژيم هستند و نمي‌گذارند دانشجويان حق خود را بگيرند. وي با بيان اينكه شخصيتهايي چون اكبر گنجي و عزت‌الله سحابي با دعوت اعضاي انجمن اسلامي دانشگاه به عنوان شخصيتهاي موثر براي آرام كردن دانشجويان در جمع دانشجويان حاضر شدند، كه بعد به عنوان عاملان تشديد حادثه ‌?? تير معرفي شدند، گفت: خدمتي كه اين افراد به نظام كردند، فراموش نشدني است، چرا كه اين افراد در حالي كه دانشجويان عليه آنها شعار مي‌دادند، به صحبت پرداختند و آنها را آرام كردند. حتي گروهي افراد با درست كردن زنجير انساني در مقابل دانشجويان مانع خروج آنها از كوي شدند كه شنيدم در جلسه‌اي كه برخي اعضاي شوراي مركزي دفتر تحكيم وحدت با آقاي حجازي در دفتر بيت مقام معظم رهبري داشتند از تلاش آنها به عنوان «جهاد» ياد شده بود. هر چند وقتي گرد فراموشي بر وقايع مي‌نشيند، بسياري از خدمات فراموش مي‌شود و كساني كه آن زمان لقب مجاهد گرفتند، احضار، دستگير و زنداني شدند و افرادي كه در شرايط بحراني از آنها استفاده شده بود، بعدها هدف پيكان حملات قرار گرفتند و به عنوان افرادي مجرم تعقيب شدند. وي اظهار داشت: در روزهاي بعد از بحران، افراد زيادي براي همدردي با دانشجويان آمدند كه همان زمان گفتم اگر آنها راست مي‌گفتند بايد شب اول مي‌آمدند و در مقابل خشم دانشجويان مي‌ايستادند. خشم دانشجوياني كه مورد ضرب و شتم قرار گرفته بودند و فرياد تظلم مي‌كشيدند. ولي اين كار را نكردند و كساني كه آمدند و ناسزاها را شنيدند، مورد بي‌مهري واقع شدند. وي استعفاي هيات رييسه دانشگاه تهران، وزير علوم و وزير بهداشت و درمان را در راستاي كنترل بحران ارزيابي كرد كه در كاهش تنش و هيجان دانشجويان بسيار موثر بود، چرا كه دانشجويان احساس كردند، بخشهاي قابل توجهي از نظام در كنار آنهاست. خداياري روز دوشنبه ‌?? تيرماه را روز پاياني بحران دانشگاه دانست و اظهار داشت: هر چند اين روز آغاز تبديل ماجرا به شورش خياباني نيز به شمار مي‌آيد. دانشگاه تهران در روز دوشنبه شرايط سختي را پشت سر گذاشت به طوري كه تعدادي از جمعيت چند هزار نفري در اثر پرتاب گاز اشك‌آور و سنگ به داخل دانشگاه مجروح شدند. وي ادامه داد: آن شب با جمع كردن مجروحان در مسجد كوي، آنجا به يك بيمارستان صحرايي تبديل شده بود كه پزشكان دانشگاه علوم پزشكي به معالجه و التيام آنها مي‌پرداختند. ضمن آنكه درهاي دانشگاه بسته بود و نيروهاي فشار در بيرون درها مترصد حمله و دستگيري دانشجويان بودند و در نهايت با تلاش مسوولان دانشگاه، بنا بر آن شد كه اطراف در شمالي كوي خلوت نگه داشته شود تا جمعيت حاضر، در دسته‌هاي چندنفري از كوي خارج شوند و آخرين افراد حدود ‌? نيمه‌شب مسجد كوي را ترك كردند و تنها حدود ‌? تا ‌? نفر باقي مانده بود. از جمله آقاي ابوترابي، مسوول دفتر نهاد رهبري و چند نفر از دانشجويان. در اين زمان گروهي از نيروي انتظامي با مسووليت آقاي صدرالاسلام، سرپرست اطلاعات نيروي انتظامي با لباس شخصي وارد شدند و از تجهيزات آنها برمي‌آمد كه براي دستگيري كساني كه باقي مانده‌اند، آمده‌اند كه با خواهش من و نوع برخوردي كه با آنها شد، آنجا را ترك كردند. هر چند چند نفري كه در آخر بيرون رفتند در خيابان دستگير شدند كه بعد از يك شب، آزاد شدند. وي ادامه داد: شب دوشنبه تصميم بر آن شد كه روز سه‌شنبه دانشگاه تعطيل شود و درهاي دانشگاه بسته شد تا به كانون تجمع تبديل نشود و بتوان در فضاي عاقلانه‌تر و خردمندانه‌تري موضوع را پيگيري كرد. در نتيجه روزهاي دوشنبه و سه‌شنبه، درگيريها به خيابانها كشيده شد كه گفته مي‌شود به برخي مسجدها تعرض شد و برخي اماكن را خراب كردند. وي تصريح كرد: آن زمان قرايني وجود داشت كه نشان مي‌داد بعضي شورشهاي خياباني با كمك و همدستي نيروهاي فشار انجام مي‌شود تا طرف مقابل را ضد دين و ضد قرآن معرفي كنند. اين وضع در خيابانها بسرعت اوج گرفت، بدون آنكه پليس يا نيروهاي ديگر مقاومتي بكنند و اين شايعه وجود داشت كه احتمالا خود نيروهاي فشار در اين قضايا دست دارند تا فضا را بشدت راديكالي كنند و بعد با هر روش ممكن آن را جمع كنند. وي با اشاره به برگزاري راهپيمايي ‌?? تير، گفت: گروههاي زيادي از جمله از خود دانشگاه در اين راهپيمايي حضور داشتند تا اعتقادشان را به اصل نظام اعلام كنند، اما به نظر مي‌رسيد كه راهپيمايي يكسويه است. دو سخنران به عنوان نماينده جامعه دانشگاهي در اين راهپيمايي سخن گفتند كه يكي زاكاني، رييس بسيج دانشگاه تهران به عنوان نماينده دانشجويان و ديگري دكتر غلامحسين الهام به عنوان نماينده هيات علمي بود. وي ادامه داد: سخنرانان دانشگاهي به جاي توجه به اصل مطلب و پيگيري مطالبات منطقي و معقول دانشجويان كه مورد ظلم واقع شده بودند، سناريويي را كه بعدها به آن پرداخته شد، ارائه كردند كه بتدريج جاي شاكي و متهم عوض شد و آسيب‌ديدگان در جايگاه متهمان نشستند و كساني كه دانشجويان را مضروب كرده بودند به عنوان قهرمانان ملي معرفي شدند. وي با اين توضيح كه وقايع دادگاه مربوط به حوادث ‌?? تير را از نزديك پيگيري مي‌كرده است، اظهار داشت: آن زمان از نيروهاي فشار و برخي وكلا كه براي نيروي انتظامي كار مي‌كردند براي مذاكره با دانشجويان مي‌آمدند. نتيجه دادگاه هم كه معلوم است، محكوم شدن يك سرباز به جرم دزدي ريش‌تراش و زنداني شدن دكتر محسن رهامي وكيل دانشجويان. وي در مورد كشته شدن عزت ابراهيم‌نژاد گفت: شب حمله و در جريان درگيري‌هايي كه تا ساعت ‌? شب ادامه داشت، شنيدم كه وي در صف مقدم دانشجوياني كه به سمت جلال آل احمد حركت مي‌كردند، حضور داشته است و بعد از تير خوردن او را به بيمارستان برده‌اند. هر چند بعد معلوم شد كه دانشجوي دانشگاه تهران نبوده و به عنوان مهمان در كوي حضور داشت. وي با بيان اينكه آمار دقيقي از مضروبان و مصدومان و دستگيرشدگان اين حادثه اعلام نشده است، تصريح كرد: تعداد قابل توجهي از دانشجويان در شب اول حادثه دستگير شدند كه آنها را با لباس‌هايي نامناسب سوار اتوبوسهايي با پنجره‌هاي سيمي كردند. اين تعداد حدود ‌??? نفر بودند كه روز جمعه با زير پيراهني و زير شلواري كه دستگير شده بودند آزادشان كردند. برخي از مجروحان حادثه به شهرهاي خود رفتند و بعد از چند ماه برگشتند و تقاضاي خسارت كردند. برخي مجروحان حادثه نيز به بيمارستان شريعتي و امام خميني (ره) منتقل شدند كه باز تعدادي همانجا دستگير شدند، ولي اغلب مجروحان حادثه در عرض دو تا سه روز درمان شدند. بجز تعدادي كه وضع بدي داشتند. از جمله كريمي، كسي كه تعدادي از استخوانهايش شكسته بود و جمالي كه چشم خود را از دست داد. وي كساني را كه حادثه ‌?? تير را برنامه‌اي از پيش تعيين شده براي ايجاد بحران از سوي اصلاح‌طلبان مي‌دانند، فاقد دانش مديريت بحران خواند كه چون خود از پس حل مشكل برنيامده‌اند، كساني را كه اقدام كرده‌اند، مورد اتهام قرار مي‌دهند. خداياري افزود: براي مديريت بحران و اداره آن بايد خود را به بحران تحميل كرد تا بعد بتوان به هدايت و مديريت آن پرداخت. همان طور كه براي سوار شدن به يك قطار در حال حركت بايد دويد تا با سرعتي متناسب به قطار نزديك و سوار شد و اگر بخواهيد ايستاده سوار قطار متحرك شويد، نه تنها موفق نمي‌شويد، بلكه آسيبهايي جدي مي‌بينيد. وي تاكيد كرد: اگر كساني كه آن روزها در جمع دانشجويان حاضر شدند و فحش خوردند، نبودند، خشم دانشجويان در خيابانها خالي مي‌شد و مجبور بوديم ‌?? خرداد ديگري داشته باشيم، يعني جمعيت كنترل نمي‌شد و استفاده از اسلحه اجتناب‌ناپذير بود. در مواجهه با اين واقعه دو راه وجود داشت: يا بايد با تدبير جلو جمعيت مظلوم آسيب‌ديده گرفته مي‌شد، يا كساني براي كنترل بحران اقدام به سركوب مي‌كردند. خداياري، كنترل بحران ‌?? تير را يكي از افتخارات مسوولان آموزش عالي، دانشگاه تهران و وزارت كشور دانست و افزود: كساني كه اين بحران را برنامه‌ريزي شده ارزيابي مي‌كنند، يا بحران و غيربحران نمي‌شناسند، يا از سر غرض‌ورزي چنين ادعايي مي‌كنند و يا در وقايع آن روزها اصلا حضور نداشته‌اند تا بدانند چه خبر بوده است. هر چند مدعي نيستيم هيچ اشتباهي رخ نداده، ولي كار سنجيده‌اي بود كه توانست بحراني را كه آغاز شده بود با كمترين هزينه كنترل كند. وي آغاز وقايع ‌?? تير را حادثه‌اي عادي خواند و توضيح داد: كساني كه دانشگاه و اعتراضات دانشجويي را مي‌شناختند، راهپيمايي دانشجويان در شب ‌?? تير در اعتراض به تعطيلي روزنامه سلام را حركتي طبيعي تلقي مي‌كردند كه بعد از يكي دو ساعت شعار دادن به خوابگاههايشان برمي‌گردند. همان‌طور كه در گزارش شوراي امنيت ملي هم ‌?? مورد اعتراض صنفي يا سياسي در طول دو سال گذشته (پيش از حادثه ‌?? تير سال ‌??) گزارش شده بود كه دانشجويان، مشابه شب ‌?? تير بعد از راهپيمايي تا جلال آل احمد جلو رفته‌اند و بعد از حضور نيروهاي كلانتري يوسف‌آباد به طرف كوي بر‌گشته بودند و تعدد اين موارد به دوستي دانشجويان با نيروهاي كلانتري منطقه نيز منجر شده بود. وي ادامه داد: در شرايطي كه همه چيز در شب ‌?? تير پايان يافته بود، به يكباره گروهي كه پيش از آن در موارد مشابه حضور نداشتند، در صحنه حاضر شدند كه بعد گفته شد نيروهاي بسيج را نيز از جاهاي مختلف خبر كرده بودند. او تصريح كرد: حتي اگر اطلاعاتي از قبل در اين مورد به كساني داده شده بود، بايد پيش از وقوع هر حادثه‌اي وارد عمل مي‌شدند، ولي اين اتفاق نيفتاد و بعد نيروهاي جديد رفتارهاي تحريك‌آميزي را آغاز كردند و با شعارهاي يازهرا و ياحسين به دانشجويان حمله كردند و آنها را با ماشينهاي ويژه بازداشت كردند كه در نهايت به اتفاقهاي بعدي منجر شد. وي تاكيد كرد: شروع تجمع اعتراض‌آميز در ‌?? تير مشابه داشته، ولي سابقه چنين برخوردي وجود نداشت. شايد اصلاح‌طلبان بعد از حادثه، از آن استفاده كرده باشند؛ چرا كه فعالان عرصه سياسي هر فرضي را براي پرداختن به كارهاي حزبي غنيمت مي‌شمرند، ولي قراين و شواهد نشان مي‌دهد كه آنها آغازگر وقايع نبوده‌اند. وي ادامه داد: شاهدان شب ‌?? تير آقايان نظري و ميراحمدي را عصبي و تندمزاج توصيف مي‌كنند كه از دير رسيدن خود بشدت عصباني بودند، چرا كه اگر نيم ساعت ديرتر مي‌رسيدند هيچ‌كس را نمي‌ديدند. او ابراز داشت: با توجه به حوادثي كه آن زمان در سطح جامعه در جريان بود و جناح موسوم به محافظه‌كار در حال از دست دادن پايگاه مردمي خود بود، بدش نمي‌آمد ضرب شستي به اصلاح‌طلبان نشان دهد كه حادثه كوي، آنچه را مي‌خواستند در اختيارشان گذاشت. يعني آنها نيز اين حادثه را از قبل برنامه‌ريزي نكرده بودند، ولي به دنبال واقعه‌اي بودند تا با قدرت‌نمايي اصلاح‌طلبان را به انفعال بيندازند. دير رسيدن و نداشتن آمادگي از سوي نيروهاي مهاجم نيز نشانه عدم آمادگي آنهاست. وي با بيان اينكه مجلس بعد از وقايع ‌?? تير طرحي را تصويب كرد كه عدم ورود نيروي انتظامي به محيط دانشگاهها را قانوني مدون مي‌كرد، گفت: اين طرح در شوراي نگهبان ماند و هنوز اين تضمين وجود ندارد كه نيروي انتظامي نتواند هر زمان كه خواست وارد محيط دانشگاهي شود. معاون دانشجويي دانشگاه تهران با اين توضيح كه نتايج يك نظرسنجي در بين دانشجويان كوي دانشگاه كه يك سال پس از واقعه ‌?? تير انجام شد، حكايت از آن دارد كه ‌?? درصد آنها هنوز اين ترس را دارند كه ممكن است به هر دليلي دوباره به كوي حمله شود، تصريح كرد: قابل تامل است كه عده‌اي جوانان در ضمير ناخودآگاه خود منتظر چنين اتفاقي هستند، هر چند وقايع آن روزها نشان داد كه دانشگاه محيطي فرهنگي است و نمي‌توان با زبان زور و اسلحه با دانشجويان صحبت كرد و حمله به آنها هزينه بالايي دارد. وي با اشاره به وقوع حادثه‌اي مشابه در دانشگاه تبريز، اين حركت را در پشتيباني از دانشجويان كوي دانشگاه ارزيابي كرد كه عمق فاجعه در آنجا از نظر ظاهر قضيه و اتفاقات فيزيكي، بيشتر از كوي دانشگاه تهران بوده است. وي توضيح داد: رييس دانشگاه تبريز در آن زمان مورد ضرب و شتم قرار گرفت و بدترين توهين‌ها در اتاق رييس دانشگاه به دختران دانشجو شد، ولي تمام اين حوادث در سايه كوي دانشگاه كه در مركز كشور قرار داشت، مظلوم ماند و حتي گروه پيگيري آن نيز گزارشي ارائه نكرد. وي با اشاره به كشته شدن يك طلبه بسيجي در حوادث تبريز گفت: مجرمي در اين مورد معرفي نشد و خود كساني كه آن را بزرگ مي‌كردند، به يكباره از آن گذشتند؛ چرا كه به نظر مي‌رسيد‌ پيشرفت تحقيقات، ماجرا را به سمت ديگري سوق مي‌دهد كه خلاف نظر آنها بود. وي تصريح كرد: دادگاهي براي وقايع تبريز تشكيل نشد و رييس دانشگاه و دانشجويان آن هزينه دانشجويان كوي دانشگاه تهران را پرداخت كردند. خداياري تاكيد كرد: تاثيري كه وقايع كوي دانشگاه بر روح دانشجويان و خانواده‌هاي آنها گذاشت، زخمي است كه بزودي التيام نمي‌يابد، فرزندان شهيدي در جمع آنها حضور داشتند كه چنين حادثه‌اي براي آنها باوركردني نبود و بسيجياني بودند كه بعد از حادثه كوي منفعل شدند. وي با بيان اينكه در جريان رسيدگي به پرونده، كتك‌خورده‌هاي حادثه ‌?? تير به عوامل توطئه تبديل شدند، تاكيد كرد: خداوند ناظر بر همه چيز است و هر چه ظاهرسازي كنيم، آنچه نزد خداست، تغييري نخواهد كرد.																							 
, دكتر عبدالله جاسبي، رييس دانشگاه آزاد اسلامي روز گذشته براي شركت در اجلاس شصت و هشتم شوراي اجرايي «انجمن بين‌المللي دانشگاههاي جهان» در راس هياتي عازم پاريس شد. به گزارش سرويس آموزشي خبرگزاري دانشجويان ايران(ايسنا) ، اين اجلاس طي امروز و فردا - سوم و چهارم دسامبر - در ساختمان «يونسكو» در پاريس تشكيل مي‌شود. موضوعات اين اجلاس، تصويب دستور كار شوراي اجرايي، ارائه و تاييد تصميمات اجلاس شصت و هفتم شوراي اجرايي انجمن، تصويب كميته‌ها و نايب رييسان انجمن كه معرفي مي‌شوند، بحث، بررسي و تصويب برنامه چهار ساله 2004 تا 2008 ، بحث پيرامون منابع مالي و ساختار حق عضويت اعضاء، بررسي و تصويب درخواست عضويت اعضاي جديد، بررسي و تصويب فرايند سازمانها و اعضاي وابسته(در اين مورد دانشگاه شهيد چمران و دانشگاه علوم پزشكي بابل از جمهوري اسلامي ايران تقاضاي عضويت در انجمن كرده‌اند كه در دستور كار قرار مي‌گيرد) و نيز بررسي و تصويب تاريخ و مكان اجلاس بعدي شوراي اجرايي است. گفتني است، انجمن بين‌المللي دانشگاهها كه در پاريس مستقر است، با بيش از 52 سال سابقه، داراي 20 عضو اصلي است كه هر چهارسال يكبار توسط مجمع عمومي انجمن انتخاب مي‌شوند. آخرين اجلاس مجمع عمومي در سال جاري در شهر «ساپولو» برزيل تشكيل شد و رييس دانشگاه آزاد اسلامي از كشور ايران، براي دومين بار به مدت چهار سال به عنوان عضو اصلي انتخاب شد.																							 
, دكترگودرز صادقي رييس دانشگاه اروميه در گفت‌وگو با خبرنگار آموزشي ايسنا، با اعلام اين مطلب افزود:سومين نشست مديران اجرايي دانشگاه اروميه با دانشجويان نيز ، اوايل خرداد ماه سال جاري برگزار خواهد شد. وي ايجاد ارتباط بين مديران اجرايي دانشگاه با اعضاي هيات علمي و دانشجويان را يك ضرورت اجتناب ناپذير دانست و تصريح كرد: كارايي اين نوع نشست‌ها بيشتر از كارايي ارتباط‌هاي گسيخته است. دكتر صادقي افزود: در اين نشست‌ها مديران دانشگاه، چكيده نظرات اعضاي هيات علمي و دانشجويان دانشگاه را در زمينه مسايل آموزشي، صنفي و مديريتي دريافت كرده و تا جايي كه مقدور باشد، در روش‌ها، اصلاحات لازم را انجام مي‌دهند. وي ادامه داد: قطعا در نظراتي كه در نشست‌هاي گذشته جمع آوري شده ، كاري آماري صورت گرفته و اقدام و تذكرات لازم به مديراني كه عملكرد مناسبي نداشته اند داده شده است. دكتر صادقي در پايان همه اعضاي هيات علمي و دانشجويان را براي رسيدن به يك نظر جمعي واحد دعوت كرد و گفت: بايد همگي به اين مساله بها دهيم و در مواردي كه از افراد شناخت كافي نداريم، از ارايه نظرات پرهيز نماييم.																							 
, به گزارش خبرگزاري دانشجويان ايران، در صورت قطعيت بركناري شهردار تهران، وي احتمالا فردا از سوي وزير كشور به سمت سرپرست شهرداري تهران منصوب خواهد شد.																							 
, مهندس ملانوري ربيس انجمن صنفي كنكور با بيان اين مطلب خبرنگار آموزشي ايسنا گفت: يكي از برنامه‌هاي انجمن صنفي كنكور در سال جديد، ارائه گواهي اشتغال به تحصيل به دبيران و دانشجوياني است كه تاكنون به صورت غيرشفاف فعاليت مي‌كردند، به اين نحو كه اين افراد پس از گزينش علمي و اخلاقي، كارت يكساله از سوي انجمن صنفي دريافت مي كنند. وي افزود: هدف انجمن از چنين طرحي، حمايت قانوني از شغل اين دبيران است به طوري كه پس از ارائه گواهي اشتغال به تحصيل، تدريس آنها به عنوان يك شغل رسمي، داراي رديف مشخصي مي‌شود و از حمايت‌هاي قانوني و تامين اجتماعي از طريق انجمن صنفي برخوردار مي‌شوند. مهندس ملانوري تصريح كرد: دبيران انجمن صنفي در آموزشگاه‌هايي تحت پوشش اين سازمان جذب مي‌شوند و در صورتي كه فاكتورهاي مورد نياز انجمن را كسب كنند گواهي سه ساله دريافت مي كنند. رييس انجمن صنفي كنكور درباره‌ي يكي از طرحهاي جديد اين موسسه در سال جاري گفت:‌ انجمن صنفي طي برنامه‌اي پروژه تدوين استانداردهاي خدمات كمك آموزشي را آغاز كرده است كه انتظار مي‌رود تا پايان سال جاري كليه مراحل آن به اتمام برسد. وي اظهار داشت: انجمن صنفي آماده است تا كليه موسسات آموزشي، كمك‌ آموزشي و انتشاراتي را براي تطبيق محصولات و خدمات خود با استانداردهايي اين سازمان ياري دهند و در اين راستا از پيشنهادات انتقادات و كمك‌هاي تمامي موسسات انتشارات استقبال كرده و تمايل خود را به استفاده از تجارب اين مراكز اعلام مي‌كنند. مهندس ملانوري اعلام كرد:‌ در تدوين پروژه استاندارد سازي خدمات آموزشي كنكور، انجمن صنفي نظرات و پيشنهادات اساتيد دانشگاه‌ها و دبيران نمونه مدارس را نيز به كار خواهد گرفت. وي درباره نقش استانداردسازي خدمات آموزشي گفت:‌ هدف از اين طرح، تدوين معيارهاي استاندارد آموزشي و ارائه الگوي مناسب است كه اين طرح در آموزشگاه‌هاي كل كشور به صورت هماهنگ اجرا مي‌شود تا درمانهاي آموزشي جامعي در مورد كنكور ارائه شود. رييس انجمن صنفي كنكور در بخش ديگري از سخنان خود با اشاره به عملكرد برخي از جرايد و موسسات آموزش گفت: انجمن صنفي با همكاري وزارت آموزش و پرورش جهت جلوگيري از تبليغات غير مجاز در مطبوعات فعاليتهايي را آغاز كرده بود، اما متاسفانه شاهد تبليغات غير ارزشي برخي از همين موسسات مجاز در برخي جرايد بود.																							 
, وزارت آموزش و پرورش اعلام كرد: سال تحصيلي 84 ــ83 روز چهارشنبه اول مهر ماه با سخنان رييس‌جمهوري آغاز مي‌شود. به گزارش خبرگزاري دانشجويان ايران (ايسنا)، سال تحصيلي جديد با شركت 16 ميليون و 198 هزار دانش‌آموز با سخنان حجت‌الاسلام والمسلمين سيدمحمد خاتمي، رييس‌جمهوري و مرتضي حاجي، وزير آموزش و پرورش روز چهارشنبه، مصادف با اول مهر ماه در يكي از مدارس جنوب تهران آغاز مي‌شود. گفتني است در سال تحصيلي 84 ــ83 شش ميليون و 488 هزار دانش‌آموز در دوره ابتدايي، 4 ميليون و 505 هزار دانش‌آموز در دوره راهنمايي و 4 ميليون و 732 هزار دانش‌آموز در دوره متوسطه تحصيل مي‌كنند كه از اين ميان يك ميليون و 111 هزار نفر در مدارس غيرانتفاعي مشغول به تحصيل خواهند شد.																							 
, رييس اداره ديتاي شركت مخابرات استان يزد: سرعت اينترنت در نوبت صبح تا ظهر به‌دليل استفاده بيشتر ادارات استان، با كاهش مواجه‌است																							 
, عياره فروش در گفت‌وگو با خبرنگار خبرگزاري دانشجويان ايران (ايسنا) منطقه يزد، اظهار كرد: به دليل استفاده بيشتر ادارات استان از اينترنت، در نوبت صبح تا ظهر ‌سرعت آن با كاهش مواجه‌است. وي افزود: اتصال به اينترنت از طريق بخش خصوصي انجام مي‌گيرد و در حال حاضر براي استفاده از اينترنت پر سرعت از امكانات adsl استفاده مي‌شود. او با بيان اين كه به دليل رقابت شركت‌هاي خصوصي، روز به روز هزينه‌هاي دسترسي به اينترنت كاهش مي‌يابد، خاطرنشان كرد: سرعت اينترنت استان يزد با توجه به ispهاي موجود و استفاده از adsl مطلوب است.																							 
, به گزارش سرويس صنفي آموزشي خبرگزاري دانشجويان ايران، دكتر مصطفي كريميان اقبال در مراسم اختتاميه نخستين «جشنواره طرحهاي كسب و كار دانشجويان » با اشاره به كارآفريني، توسعه فناوري و ايفاي نقش در توسعه ملي و منطقه‌اي اظهار كرد: عدم ورود متقاضي مطلوب و مستعد به مراكز رشد با عدم توسعه فرهنگ كار آفريني در كشور ارتباط مستقيم دارد. وي با بيان اينكه بايد از جنبه‌هاي مختلف به توسعه در دنياي امروز نگاه شود، تصريح كرد: بايد به مراحل توسعه اجتماعي، فناوري، اقتصادي و سياسي در مسير حركت به سمت توسعه توجه شود. وي با اشاره به توسعه فناوري و ارتباط آن با كارآفريني، خاطرنشان كرد: سرعت ظهور فناوريهاي جديد، اهميت sme‌ها يا موسسات كوچك و متوسط و نقش جدي آنها در توسعه، اهميت نيروي انساني و ارتباط بين دانشگاه و جامعه در توسعه نقش زيادي دارد. دكتر كريميان اقبال با بيان اينكه امروز سرعت تبديل ايده به محصول و توليد قابل عرضه در بازار بسيار بالاست، تصريح كرد: مدت زمان ظهور فناوريهاي جديد و تبديل ايده به محصول به طور متوسط شش ماه است كه البته اين مساله در مورد ict كوتاهتر و تقريبا 3 ماه است. معاون فناوري وارت علوم با اشاره به اهميت موسسات كوچك و متوسط و نقش جدي آنها در توسعه، اظهار كرد:‌ اين موسسات علاوه بر دارا بودن نقش مهم در توسعه اقتصادي، بستري مناسب براي توسعه كارآفريني و وسيله انتقال تكنولوژي هستند به عبارت ديگر در حال حاضر بازدهي سرمايه گذاري در موسسات كوچك از سرمايه گذاري در موسسات و صنايع بزرگ بيشتر است. وي در ادامه با بيان اينكه از دست دادن نيروي انساني توسط كشورهاي در حال توسعه بسيار ناگوارتر از، از دست دادن مواد خام است، گفت: برقراري ارتباط بين دانشگاه و جامعه از اهميت بالايي برخوردار است كه با ايجاد يك دفتر ارتباط با صنعت در دانشگاه‌ها حل نمي‌شود بلكه تحقق آن مستلزم ايجاد ساختارهايي است كه بخش خصوصي نقش مهمي در آن دارد. به اعتقاد دكتر كريميان اقبال، حلقه‌هاي مفقوده جدي در زمينه برقراري ارتباط دانشگاه با صنعت وجود دارد. معاون فناوري وزارت علوم در خاتمه با اشاره به ايجاد مراكز كارآفريني در دانشگاه‌ها با هدف توسعه فرهنگ كارآفريني به جامعه، اظهار كرد: نقش دولت در اين راستا، آموزش كارآفريني، ارايه مشاوره‌هاي اقتصادي، مديريتي و حقوقي توسط دانشگاه‌ها است با اين حال فرد كارآفرين بايد به يك تيم و گروه تبديل شود تا بتواند با استفاده از حمايتهاي مالي و بازاريابي منجر به توسعه اقتصادي در كشور شود.																							 
, به گزارش ايسنا به نقل از كميته ارتباطات ستاد دهه فجر، سازمان صنايع هوايي نيروهاي مسلح اعلام كرد: با عملياتي شدن اين آشيانه تعميرات هواپيماهاي 747 امكان‌پذير خواهد شد. براساس اين گزارش، اين آشيانه كه درنوع خود در سطح خاورميانه بي‌نظير است، با اعتباري معادل 54 ميليارد ريال و 25 ميليون و 300 هزار دلار به بهره‌برداري رسيده است. اين گزارش حاكي است همزمان با بهره‌برداري از اين آشيانه نخستين هواپيماي ايرباس 747 كه تعميرات اساسي آن براي اولين بار در كشور صورت گرفته است و همچنين 15 دستگاه موتورهاي توليدي هواپيما به شركت‌هاي هواپيمائي تحويل داده خواهد شد.																							 
, سردار رويانيان: ايران با 72 كشته در هر شبانه‌روز، دارنده رتبه اول تلفات تصادفات دنيا شد براي ساماندهي موتورسيكلتها سال آينده به سراغ توليدكنندگان مي‌رويم																							 
, معاون راهنمايي و رانندگي نيروي انتظامي با اشاره به كشته شدن 72 نفر در تصادفات هر شبانه‌روز از سال، گفت: كشته‌هاي تصادفات ايران به نسبت جمعيت و خودرو در دنيا اول شد. به گزارش خبرنگار «شهري» خبرگزاري دانشجويان ايران (ايسنا) سردار رويانيان، فرمانده پليس راه كشور در حاشيه افتتاح طرح «امنيت نوروزي 85» افزود: مرگ 27 هزار نفر و مجروحيت 250 هزار نفر در تصادفات سالانه، حاصل رفتارهاي پرخطر رانندگان است، لذا بايد در اين زمينه تاكيد كرد كه سرعت و سبقت غيرمجاز حركت بر لبه پرتگاه حوادث رانندگي است. وي بر ضرورت انسجام ملي و بين‌المللي در عرصه ترافيك تاكيد كرد و گفت: متاسفانه بسياري از ناهنجاري‌هاي ترافيكي در كشور ما هنجار و بسياري از هنجارها به ناهنجاري تبديل شده‌اند. معاون راهنمايي و رانندگي نيروي انتظامي با اشاره به كشته‌شدن يكهزار و 417 نفر در 9 هزار و 669 تصادف جاده‌اي طي نوروز امسال گفت: پيش‌بيني مي‌شود رشد كشته‌هاي تصادفات تا پايان سال به 5/7 درصد افزايش يابد كه بدين ترتيب شمار كشته‌هاي تصادفات در كشور از مرز 27 هزار خواهد گذشت. سردار رويانيان با تاكيد بر افزايش يك ميليون خودرو و يك ميليون دستگاه موتورسيكلت، افزايش 20 درصدي سفرهاي جاده‌اي، ورود يك ميليون و 600 هزار راننده جديد، برگزاري انتخابات و تغييرات انجام شده در دستگاه‌هاي دولتي، كاهش بارش برف كه در 25 سال گذشته بي‌سابقه بوده است، طي 10 ماهه سال جاري گفت: بر اين اساس بايد طي اين مدت بين 15 تا 18 درصد كشته‌هاي تصادفات در كشور رشد مي‌يافت كه واقعيت اين رقم تنها 8/5 بوده است و پيش‌بيني مي‌شود در پايان سال اين رقم به 5/7 درصد برسد كه بدين ترتيب رشد كشته‌هاي ما 50 درصد كمتر از حد پيش‌بيني و انتظار بوده است. معاون راهنمايي و رانندگي نيروي انتظامي رشد كشته‌هاي تصادفات را در سال 83 نسبت به سال 82 را 1/4 درصد عنوان كرد و گفت: 24 هزار نفر طي 10 ماهه سال جاري در كشور بر اثر تصادفات رانندگي كشته شدند كه پيش‌بيني مي‌شود اين رقم تا پايان سال جاري از مرز 27 هزار نفر بگذرد. سردار رويانيان با اشاره به وقوع 320 فقره تصادفات فوتي، 2 هزار و 314 تصادف جرحي و 7 هزار و 35 فقره تصادف خسارتي در جاده‌هاي كشور از 25 اسفند ماه سال گذشته تا 15 فروردين امسال گفت: بر اين اساس استانهاي فارس و خراسان با 144، تهران 134، اصفهان 104 و خوزستان 88 كشته بيشترين فوتي‌هاي جاده‌اي تصادفات نوروز سال 84 را داشتند. معاون راهنمايي و رانندگي نيروي انتظامي افزود: همچنين پس از اين استان‌ها، استانهاي كرمان با 81، گيلان 70، مازندران و هرمزگان 59 و آذربايجان شرقي با 55 فقره كشته، پرحادثه‌ترين استان‌هاي كشور به لحاظ كشته‌هاي تصادفات نوروز 84 بوده‌اند. وي با اشاره به اين كه هر چند استانهاي تهران، سمنان و قم استانهايي هستند كه رشد قابل توجه كاهش كشته‌هاي تصادفات را در سال جاري به خود اختصاص دادند، تاكيد كرد: در اين مدت استان‌هاي تهران با يكهزار و 249، گيلان يكهزار و 155، مازندران يكهزار و 89، اصفهان 612 و خراسان 596 فقره تصادف پرتصادف‌ترين استان‌هاي كشور بوده‌اند. همچنين استان‌هاي فارس با 73، مازندران 35، خراسان 31، مركزي 21 و اصفهان 18 فقره بيشترين تصادف فوتي را داشتند. معاون راهنمايي و رانندگي نيروي انتظامي افزود: بر اين اساس در استانهاي فارس و خراسان، انحراف به چپ و تخطي از سرعت مطمئنه، تهران، عدم توجه به جلو و تخطي از سرعت مطمئنه، اصفهان، عدم توجه به جلو و تخطي از سرعت مطمئنه و خوزستان، انحراف به چپ و تخطي از سرعت مطمئنه و تغيير مسير ناگهاني از علل اصلي بروز تصادفات در 5 استان داراي بيشترين كشته‌هاي تصادفات در نوروز 84 بوده است. فرمانده پليس‌راه كشور در ادامه تعداد نقاط حادثه‌خيز با شناسنامه در كشور را يكهزار و 560 نقطه عنوان كرد گفت: دو برابر اين تعداد نقاطي داريم كه شناسنامه ندارند. سردار رويانيان با اشاره به اينكه 90 درصد تصادفات در 18 استان كشور رخ مي دهد گفت: اين استانها نقاط بحراني ما هستند كه تلاشيم با همكاري وزارت راه از طريق نصب علايم و تجهيزات و توسعه راه مشكلات اين نقاط برطرف شود. معاون راهنمايي و رانندگي نيروي انتظامي با اعلام اين كه تعداد سفرها با اتوبوس در نوروز امسال، بر اساس پيش‌بيني‌ها حداقل 50 درصد افزايش مي‌يابد، به كليه ارگانها و شركتها توصيه كرد كه از بكارگيري اتوبوسهاي غيراستاندارد و رانندگان غيرحرفه‌اي براي جابجايي مسافر خودداري كنند. سردار رويانيان ، با اشاره به كاهش 15 تا 17 درصدي تصادفات اتوبوس‌ها و 30 درصدي كشته‌ها و تلفات جاده‌اي در بخش وسايط نقليه عمومي طي 11 ماه نخست سال جاري تاكيد كرد: بيش از يكصد شركت وسايط نقليه عمومي متخلف (كاميون و اتوبوس) در اين مدت تعطيل شد. وي به كاهش 17 درصدي تصادفات دسته‌جمعي و 40 درصدي كشته‌هاي اين تصادفات در اين مدت اشاره كرد و گفت: جلب مشاركت رانندگان و شركت‌ها، افزايش تعامل بين پليس، ‌سازمان راهداري و شركت‌هاي مسافربري، انتخاب، تشويق و تقدير از رانندگان نمونه كه سال گذشته مرحله اول آن با معرفي 110 راننده نمونه انجام يافت و امسال نيز مرحله دوم پس از عيد اجرا مي‌شود و افزايش 5 برابري تعداد پليس‌هاي مخفي در اتوبوس‌ها موجب شده كه ديدگاه رانندگان اين وسايط نقليه تغيير كرده و شاهد كاهش ميزان تصادفات اين وسايط نقليه در كشور باشيم. سردار رويانيان افزود: امسال براي نخستين بار سرعت و تاخوگراف تمامي اتوبوس‌ها در 65 پاسگاه كشور مورد كنترل قرار مي‌گيرد. به گزارش ايسنا، وي با اشاره به افزايش 2 برابري كاروان‌هاي راهيان نور در نوروز امسال و تقارن نوروز با 28 صفر و افزايش مسافرن مشهد و حرم رضوي(ع) به ايسنا گفت: بر اين اساس پيش‌بيني مي‌كنيم تعداد سفرها با اتوبوس در كشور حداقل 50 درصد افزايش يابد كه اين امر ما را نگران مي‌كند، چرا كه با افزايش حجم سفر، ميزان خطر نيز افزايش مي‌يابد. معاون راهنمايي و رانندگي نيروي انتظامي افزود: لذا به كليه رانندگان اتوبوس‌ها توصيه اكيد مي‌كنيم كه قوانين را رعايت كنند. وي همچنين از ممنوعيت تردد اتوبوسهاي غيرايمن خبر داد و به خبرگزاري دانشجويان ايران گفت: به كليه ارگانهاي دولتي و مسؤولان كاروانهاي راهيان نور توصيه مي‌كنيم كه از بكارگيري اتوبوسهاي غير استاندارد كه نبايد در سفرهاي طولاني مورد استفاده قرار گيرند و رانندگان غيرحرفه‌اي كه مجوز و دفترچه رانندگي در جاده ندارند، جدا خودداري كنند چرا كه مأموران پليس‌راه موظف شدند از تردد اين وسايط نقليه با مسافر در جاده‌ها جلوگيري كنند. معاون راهنمايي و رانندگي نيروي انتظامي همچنين از افزايش تعداد پليس‌هاي مخفي در اتوبوس‌ها طي ايام نوروز خبر داد و گفت: برنامه‌ريزي‌هايي در حال انجام است تا كنترل‌هاي ايستگاهي اتوبوس‌ها در تمامي شهرها انجام شود. معاون راهنمايي و رانندگي نيروي انتظامي با اشاره به اينكه هم اكنون 15 درصد اتوبوس‌هاي كشور به سيستم موقعيت ياب جهاني (gps) مجهز هستند تصريح كرد: در نوروز امسال به صورت آزمايشي در محور تهران – مشهد با استقرار امكانات ماهواره‌اي كليه اتوبوس‌ها با استفاده از سيستم gps مورد كنترل قرار گرفته و سرعت آنها را ماموران پليس راه مورد سنجش قرار مي‌دهند. وي با اشاره به مرگ يكهزار و 487 نفر در فاصله 25 اسفند 83 تا 15 فروردين سال 84 گفت: رشد كشته‌هاي تصادفات نوروز 84، نسبت به نوروز 83 ، 10 درصد افزايش داشته است. سردار رويانيان ضرورت افزايش حضور پليس در تمام محورهاي كشور را خاطرنشان كرد و افزود: در طرح «نوروزي 85»، توان پليس راهنمايي و رانندگي و پليس راه در جاده‌ها و شهرهاي كشور 30 درصد افزايش مي‌يابد. وي با اشاره به بكارگيري 2هزار و 500 نيرو از دانشگاه‌هاي پليس، 2هزار نيروي بسيجي پليس‌يار در 8 استان كشور ، 2هزار و 500 پليس مخفي در اتوبوس‌ها، افزايش 500 تيم گشتي نسبت به سال قبل در جاده‌ها، بكارگيري 9 فروند بالگرد گشت هوايي ترافيك با آرام پليس ترافيك در مسيرهاي «تهران ـ‌ اصفهان»، «تهران ـ سمنان»، « شاهرود»، « مشهد» ، آزاد راهها، جاده قزوين و ... و نيز ايجاد 50 ايستگاه سلامتي در 50 نقطه از جاده‌هاي كشور اظهار اميدواري كرد در نوروز سال 85 شاهد كاهش مرگ و مير در جاده‌ها باشيم. وي در خصوص وضعيت نابسامان موتورسيكلتها نيز گفت: در سال 85 به سراغ كارخانجات توليدكننده مي‌رويم تا از وضعيت نابسامان كنوني جلوگيري كنيم. سردار رويانيان افزود: سال آينده همچنين طرح «آموزش محلات بين‌راهي» شامل موتورسيكلت داران، وسايط كشاورزي كندرو و مدارس بين راهي انجام مي‌شود كه براي اين كار از نيروهاي بسيجي استفاده خواهد شد. معاون راهنمايي و رانندگي نيروي انتظامي با يادآوري مشكل ايجاد شده در زمينه شماره‌گذاري خودروها طي 48 ساعت گذشته، علت آن را مشكلات نرم‌افزاري اعلام و تصريح كرد: اين نقص هم اكنون مرتفع شده است. وي تاكيد كرد: پليس مقتدر بايد قانوني، حرفه‌اي، مودب و مهربان باشد كه اين مقولات در برنامه‌هاي سال آينده بطور جدي پيگيري خواهد شد. به گفته سردار رويانيان، جريمه سال آينده هدف اول پليس نخواهد بود. معاون راهنمايي و رانندگي ناجا با اعلام تجهيز ماموران پليس راه به سلاح گرم گفت: اعتقاد نداريم ماموران پليس راهور درون‌شهري بايد به سلاح مجهز باشد. به گزارش ايسنا سردار رويانيان در پايان تردد موتورسيكلت سواران و كاميون‌ها در جاده‌هاي اصلي طي ايام نوروز را ممنوع دانست و افزود: پليس موظف شده است كاميون‌هايي كه مواد فاسد شدني و سوختي در محورهاي كشور حمل مي‌كنند و به دليل سرعت پايين موجب بروز ترافيك مي‌شوند را به كنار جاده هدايت كند. معاون راهنمايي و رانندگي نيروي انتظامي تاكيد كرد: حمل مسافر با وانت نيز اكيدا ممنوع است و ماموران به شدت با متخلفان برخورد خواهند كرد. وي با اشاره به اين كه 70 درصد عامل مرگ و مير در كشور را عامل انساني تشكيل مي‌دهد، در پايان از رانندگان خواست با احتياط و حوصله و آهسته رانندگي كنند.																							 
, به گزارش خبرنگار ايسنا، اين همايش در راستاي سياست‌هاي دولت جمهوري اسلامي ايران در خصوص اشتغال‌زايي، ايجاد فرهنگ كارآفريني و خلاقيت‌هاي فكري برپا مي‌شود. در اين همايش كه به همت دفتر امور فرهنگي و اجتماعي وزارت بهداشت،درمان و آموزش پزشكي و با مشاركت مركز كارآفريني دانشگاه صنعتي شريف برگزارمي‌شود، هشت كارگاه براي هشت گروه مخاطب شامل گروه پزشكي ، گروه دندانپزشكي ، گروه داروسازي ، گروه علوم تغذيه، گروه پيراپزشكي،گروه توان بخشي، گروه پرستاري و مامايي و گروه بهداشت تشكيل خواهد شد. بنابه همين گزارش به موازات برگزاري كارگاه‌هاي مذكور كه ويژه دانشجويان علوم پزشكي است، كارگاه تخصصي يك روزه ويژه اعضاء هيات علمي نيز برگزار مي‌شود.																							 
, به گزارش خبرنگار خبرگزاري دانشجويان ايران (ايسنا)، دكتر جعفر توفيقي وزير علوم، تحقيقات و فناوري كشور امروز در مراسم پنجاه و ششمين جشن دانش‌آموختگان دانشگاه تربيت معلم كه با حضور دانشجويان فارغ‌التحصيل و والدين آنها و مسوولين دانشگاه تربيت معلمي در مجتمع حصارك اين دانشگاه برگزار شد، ضمن گرامي‌داشت ياد و خاطره‌ي شهداي دانشجو گفت: موقعيت امروزي شما دانشجويان براي تحصيل در دانشگاهها مرهون جانبازي اين شهدا است كه در اوج تحصيل و در ميانه‌ي راه به خاطر يك آرمان والا درس و دانشگاه را رها كردند و به دفاع از كيان و مردم خود پرداختند. وي افزود: جانبازي‌هاي شهدا مسووليت بزرگي را بر دوش همگان مخصوص دانشجويان قرار داده كه در مسير توسعه‌ي علمي كشور فعاليت مي‌كنند و هر سال تعداد زيادي از دانشجويان به خيل عظيم محققان مي‌پيوندند. وي با اشاره به اين‌كه براي فارغ‌التحصيل شدن يك دانشجو از دانشگاه زحمات گروهي زيادي كشيده مي‌شود گفت: ارزش واقعي تحصيلات و علم و دانش زماني بيشتر مي‌شود كه بدانيم در دنياي پررقابت امروز همه‌ي مسايل و موفقيت‌ها با توسعه‌ي علمي و آموزش و فناوري گره خورده است رشد اقتصادي، فرهنگي، اجتماعي، يك كشور رابطه‌ي مستقيمي با توسعه‌ي علمي آن كشور دارد و ما در كشورمان براي رسيدن به اين توسعه نياز شديدي به پرورش نيروي متعهد و متخصص داريم و براي اين‌كه بتوانيم در عرصه‌ي رقابت‌هاي بين‌المللي حضور داشته باشيم بايد اهميت فوق‌العاده‌اي به نيروهاي متخصص و متحققين قائل شويم. بدون توجه به اين قشر نمي‌توان در هيچ عرصه‌اي قدم از قدم برداشت. توفيقي خاطرنشان كرد: شما دانشجويان در حال حاضر در آستانه‌ي خدمت بزرگي كه همان خدمت به مردم و كشور هست قرار داريد و بايد خود را براي همكاري‌هاي بين‌المللي و البته با تاثيرگذاري بر روي اين فعاليت‌ها بدون وابستگي به كشورهاي ديگر آماده كنيد. وزير علوم در قسمت ديگري از سخنان خود گفت: نظام جمهوري اسلامي كارنامه‌ي علمي درخشاني دارد كه تعداد دانشگاهها، دانشجويان و پژوهشكده‌ها و قطع وابستگي علمي و نظامي از جمله نكاتي است كه مويد اين كارنامه مي‌باشد. وي در پايان گفت: در كشور ما شاخص‌هاي علمي توسعه هست و كشور بيش از پيش روي پاي خود ايستاده است و اميدواريم محققاني مثل شما آينده‌ي علمي بسيار روشن‌تري را براي كشور رقم بزنند.																							 
, به گزارش گروه «حوادث» خبرگزاري دانشجويان ايران (ايسنا) منطقه خراسان، ماموران در پي اطلاع از فعاليت شركت هرمي ام‌پاوريسم در مشهد، به برررسي موضوع پرداخته و موفق شدند يك كافي نت كه محل عضوگيري و فعاليت اين شبكه بود را شناسايي و با هماهنگي مقام قضايي، مورد بازرسي قرار دهند كه در نتيجه مقاديري جزوه و سي‌دي كشف و محل مزبور تعطيل گرديد. در اين رابطه يكي از فعالان شركت دستگير و به همراه پرونده جهت سير مراحل قانوني تحويل مراجع قضايي گرديد.																							 
, به گزارش خبرگزاري دانشجويان ايران، نشريه مذكور كه با صاحب امتيازي انجمن اسلامي دانشكده پست و مخابرات تهران منتشر مي‌گردد، مطالب متنوع علمي، ادبي، هنري، سياسي اجتماعي را در خود جاي داده است.																							 
, به گزارش خبرنگار نفت و انرژي خبرگزاري دانشجويان ايران (ايسنا)، غلامرضا نعمت‌زاده ـ معاون وزير نفت ـ گفت:« سهم فعلي ما در بازار دنيا ‌?/? درصد است كه سال آينده با راه‌اندازي واحدهاي جديد اين مقدار به دو درصد افزايش مي‌يابد.» او ادامه داد:« سال آينده ظرفيت توليد پليمر ‌?/? ميليون تن افزايش مي‌يابد كه بيشتر از كل توليدات فعلي اين محصول است.» معاون وزير نفت و مديرعامل شركت ملي صنايع پتروشيمي در مورد اينكه در سرمايه‌گذاري‌هاي اين صنعت چرا از بيع‌متقابل استفاده نمي‌شود، خاطرنشان كرد:« در صنايع و بازار پتروشيمي چون توام با ريسك نيست و همچنين دانش و تجربه آن نيز در كشور وجود دارد، دليلي ندارد كه ما با روش باي‌بك كار را گرانتر انجام دهيم و سالانه ‌?? درصد سودي كه مي‌توانيم خودمان داشته باشيم را به طرف خارجي بدهيم.» وي ادامه داد:« اين نوع قراردادها در صنعت نفت به دليل اينكه با طبيعت سروكار داريم و اطلاعات مخازن نفت توام با ريسك زيادي است، انجام مي‌شود.» نعمت‌زاده با بيان اينكه تاخير در اجراي طرح‌هاي پتروشيمي زياد نيست، اظهار كرد:« همين مقدار كم تاخير نيز به دليل منحصر به فرد بودن احجام و سازه‌هاي صنايع پتروشيمي است، به عنوان مثال يكي از مشكلات ما در اين خصوص آن است كه مي‌خواهيم برج‌ها و تجهيزات مورد نياز را در داخل توليد كنيم ولي براي حمل و نقل با مشكل مواجه هستيم به طوري كه راه‌هاي مواصلاتي و پل‌ها جوابگو نبوده، بخصوص در استان خوزستان با مشكل مواجه مي‌شويم و مجبوريم اين كار را از طريق دريا و بوسيله كشتي انجام دهيم.» وي افزود:« در طول برنامه چهارم توسعه سالانه دو ميليارد دلار و در مجموع بيش از ‌?? ميليارد دلار سرمايه‌گذاري ارزي و ريالي در صنايع پتروشيمي انجام مي‌شود كه ظرف ‌?? سال آينده ارزش كل توليدات پتروشيمي كشور را بيش از ‌?? ميليون تن و ارزش آن را به ارزش كل توليدات پتروشيمي كشور بيش از ‌?? ميليون تن و ارزش آن را به ‌?? ميليارد دلار مي‌رساند كه از اين مقدار ‌?? تا ‌?? ميليارد دلار آن صادراتي خواهد بود.» وي گفت:« اينكه چطور رقابت كنيم مساله مهمي است ولي به هر حال ما هيچ نگراني از بابت فروش محصولات پتروشيمي نداريم.» مديرعامل شركت ملي صنايع پتروشيمي با بيان اينكه برنامه‌ريزي براي طرح‌هاي پتروشيمي در برنامه چهارم تكميل شده است، گفت:« در طول برنامه چهارم ارزش صادرات محصولات پتروشيمي به بيش از شش ميليارد دلار خواهد رسيد.» وي در مورد نرخ دستوري محصولات پتروشيمي كه از سوي دولت اعمال مي‌شود، يادآور شد:« به دليل متغير بودن قيمت‌ها در بازار جهاني، ما به دولت و مجلس پيشنهاد داده‌ايم كه با معقول كردن قيمت‌ها و انعطاف‌پذير كردن آنها حضور خودمان را در بازارهاي جهاني تقويت كنيم كه در اين مورد مجلس و دولت بايد تصميم بگيرند.» نعمت‌زاده با اشاره به سفر اخيرش به تركيه در مورد خريد شركت «پتكين» تركيه كه سال گذشته در مورد سه تريليون لير تركيه ضرر داشته است، اظهار كرد:« اين مجتمع در سال ‌???? ساخته شده و به لحاظ وسعت در حدود مجتمع پتروشيمي بندر امام است كه در قالب برنامه خصوصي‌سازي در تركيه ما براي خريد آن اقدام كرديم ولي به دليل ضرردهي آن در سال‌هاي اخير رغبت ما كم شده پس از بازديد از تركيه و بررسي اين شركت متوجه شديم با اعمال روش‌هاي مديريتي و با توجه به بازار مطمئن ‌??? ميليون دلاري محصولات آن و واردات يك ميليون تني محصولات پتروشيمي ايران توسط تركيه و سياست ادغام صادرات با توليد محلي مي‌توانيم آن را خريداري كنيم كه در اين زمينه ترك‌ها حتي تمايل دارند با دريافت گاز بيشتر بدون اخذ پول اين واحد را به ما واگذار كنند، به هر حال چنانچه خريد اين واحد به نفع ما باشد قطعا آن را خواهيم خريد.» وي گفت:« توليدات ما در حال حاضر در حدود ‌?/?? ميليون تن است كه به ‌دليل تامين نشدن خوراك مورد نياز از سوي پالايشگاه آبادان به دليل اولويت‌ داشتن توليد بنزين ما ‌??? هزار تن از توليد برنامه‌ريزي شده عقب هستيم.» نعمت‌زاده گفت:« از نظر صادراتي از برنامه جلو هستيم و تاكنون ‌??? ميليون دلار صادرات محصولات پتروشيمي داشتيم كه تا پايان سال اين مقدار به رقم دو ميليارد دلار كه برنامه‌ريزي شده خواهد رسيد.» وي درباره خصوصي‌سازي نيز گفت:« ما در قالب برنامه خصوصي‌سازي بر اساس ابلاغ كميته خصوصي‌سازي كه زير نظر وزارت امور اقتصادي و دارايي است، سهام برخي از واحدها را مثل اراك و اصفهان واگذار كرده‌ايم و با وكالتي كه در اين مورد به سازمان خصوصي‌سازي داده‌ايم ظرف چند روز آينده باقيمانده سهام اين شركت را در بورس عرضه مي‌شود.» مديرعامل شركت ملي صنايع پتروشيمي در مورد اعتراضاتي كه در اين مورد وجود دارد، اظهار كرد:« واگذاري سهام به اين معناست كه كل واحد از تجهيزات و ماشين‌آلات تا بازار تهيه خوراك و بازار فروش محصولات و حتي كاركنان از حيطه مسووليت نفت خارج مي‌شوند، بنابراين ضابطه را اعمال كردن يك بحث است و كارمند وزارت نفت ماندن يك بحث ديگر.»																							 
, روز افتتاحيه‌ي اين مراسم كه مقارن با تولد حضرت امام حسين(ع) بود، مراسم با شكوهي در برج ميلاد و ميدان آزادي برگزار گرديد كه با حضور جمع كثيري از خبرنگاران و گزارشگران داخلي و خارجي و استقبال عده‌ي بيشماري از مردم برگزار شد. رژه‌ي باشكوه اسب سواران در ميدان آزادي نيز از برنامه‌هاي برگزار شده‌ در روز افتتاح مراسم اعياد شعبانيه بود. در شب سوم شعبان، همزمان با ميلاد فرخنده سرور و سالار شهيدان اباعبدالله حسين(ع)، هنرمندان لرستان، در برج ميلاد، اقدام به برگزاري مراسم زيبا و روحاني نقاره و دهل نوازي كردند كه فضاي شاد و روحاني شب ميلاد را رنگ و بوي خاصي بخشيد.																							 
, دكتر مرتضي صادقي، در گفت‌وگو با خبرنگار سرويس آموزشي خبرگزاري دانشجويان ايران (ايسنا)، اظهار داشت: آزمايشگاه موتور دانشكده فني در سطح كشور منحصر به فرد است، همچنين آزمايشگاه مواد مجهز به ميكروسكوپ الكترونيكي است كه در سطح كشور بيش از 4 عدد از اين دستگاه وجود ندارد. وي افزود: دانشگاه تبريز مشكلي از لحاظ فضاي آموزشي ندارد، چرا كه در دوره‌هاي كارشناسي گسترش رشته‌هاي جديد و افزايش تعداد دانشجويان را نداشته‌ايم و از طرفي نيز با ايجاد ساختمانهاي جديد، فضاي آموزشي دانشگاه افزايش يافته است. معاون آموزشي دانشگاه تبريز ادامه داد: امكانات آموزشي دانشگاه بر حسب نياز دانشجويان در رشته‌هاي مختلف تقسيم مي‌شود، به عنوان نمونه دانشجويان رشته‌هاي فني از امكانات كامپيوتري بيشتري نسبت به دانشجويان رشته علوم انساني برخوردار هستند. وي درخصوص بودجه معاونت آموزشي دانشگاه تبريز گفت: معاونت آموزشي دانشگاه مانند همه اركان دانشگاه با مشكل بودجه روبروست و اين مشكلي است كه بايد به نحوي با آن ساخت. دكتر صادقي با اشاره به ضرورت ايجاد پلي بين آموخته‌هاي دانشجويان و كاربرد آنها در جامعه، خاطر نشان كرد: ايجاد پلي بين آموخته‌هاي دانشجويان در رشته‌هاي مختلف و كاربرد آن آموخته‌ها در جامعه لازم است و ما اميدواريم اين مساله در سالهاي آينده حل شود.																							 
, / مصوبات شوراي آموزشي دانشگاه‌ها/ دانشگاه صنعتي شريف طرح پذيرش دانشجو از طريق “آزمون آ.ت.ت ”، را در كنكور سراسري ‌?? - ‌???? اجرا مي‌كند																							 
, دانشگاه صنعتي شريف طرح پذيرش دانشجو ازطريق آزمون آ.ت.ت را دركنكور سراسري 83 - 1382 اجرا مي‌كند. دكتر داوود رشت‌ چيان، مدير كل تحصيلات تكميلي دانشگاه صنعتي شريف در گفت و گو با خبرنگار آموزشي ايسنا افزود: دانشگاه صنعتي شريف براي هر دانشكده در يك گرايش كارشناسي ارشد، ازطريق آزمون آ.ت.ت (تحصيلاتي تكميلي) دانشجو مي‌پذيرد. در اين طرح، دانشگاه در آزمون كارشناسي ارشد به ميزان 3 برابر نياز دانشجو مي‌پذيرد و سپس با انجام مصاحبه‌اي، سطح علمي دانشجويان را بررسي كرده و نتايج را به سازمان سنجش ارجاع مي دهد. سازمان سنجش نيز برمبناي نتايج آزمون و مصاحبه، دانشجويان را به دانشگاه معرفي خواهد كرد. وي تاكيد كرد: اين مساله به صورت آزمايشي در دانشگاه صنعتي شريف اجرا مي‌شود تا درصورت مثبت بودن نتايج آن در سال‌هاي آينده به صورت گسترده‌تر اجرا شود. مدير كل تحصيلات تكميلي دانشگاه صنعتي شريف همچنين گفت: دانشجويان ممتاز دانشگاه صنعتي شريف در مقطع كارشناسي ارشد بدون آزمون وارد دوره دكتري مي‌شوند. دكتر رشت‌ چيان در ادامه افزود: دانشجوياني ممتاز شناخته مي‌شوند كه داراي معدل بالا و مقالات علمي باشند. وي اظهار داشت: دانشكده مهندسي نفت در دانشگاه صنعتي شريف ايجاد شده است كه اين دانشكده در گذشته با دانشكده مهندسي شيمي و نفت ادغام شده بود كه هم اكنون تفكيك شده است. معاون تحصيلات تكميلي دانشگاه صنعتي شريف در ادامه تاكيد كرد: همچنين به دانشجويان مستعد كه رتبه آنها در كنكور سراسري كمتر از 500 بوده و حداقل 35 واحد با معدل بالاتر از 17 گذرانده باشد، فرصت داده شده است تا در دو رشته همزمان به تحصيل بپردازند. دكتر رشتچيان در پايان خاطرنشان كرد: دانشجويان واجد شرايط مي‌توانند همزمان علاوه بر رشته تحصيلي خود در رشته مهندسي نفت نيز به تحصيل بپردازند، به اين دانشجويان امتيازات خاصي نيز تعلق مي‌گيرد.																							 
, اختلالات موجود در خطوط تلفن شهرستان بابلسر، معضلات زيادي را ايجاد كرده است																							 
, به گزارش ايسنا، اين اختلالات درطي هفته‌هاي اخير به اوج خود رسيده است ،به طوري كه عليرغم ارسال اخبار و پيام‌ها به طور مكرر به شهرستان‌هاي ديگر، خصوصا به تهران، دستگاه‌هاي گيرنده پيام (مقصد) موفق به دريافت آن نمي‌شوند. بنابه اين گزارش علاوه بر دفاتر نمايندگي خبرگزاري دانشجويان ايران (ايسنا) و خبرگزاري جمهوري اسلامي ايران (ايرنا) در بابلسر كه با اين معضل مواجه مي‌باشند، تمامي ادارات اين شهرستان از اين اختلالات ناراضي هستند. برپايه اين گزارش، رئيس مخابرات شهرستان بابلسر به دنبال تماس تلفني خبرنگار ايسنا در مورد علت اين اختلالات هيچ توضيحي نداد و گفت: اين موضوع به ما ربطي ندارد و مراكز ديگري بايد در اين مورد پاسخگو باشند.																							 
, دكتر علي محدث، در گفت‌وگو با خبرنگار سرويس آموزشي خبرگزاري دانشجويان ايران (ايسنا)، گفت: پذيرش دانشجوي خارجي، يكي از بحثهاي مهم آموزش عالي در دنياست و در ايران نيز به عنوان يك فرآيندهاي مهم دانشگاهي مورد توجه جدي قرار گرفته است. وي ادامه داد: مساله پذيرش دانشجويان خارجي از ابعاد مختلفي قابل بررسي است زيرا نه تنها يك ارتباط علمي با دنياي خارج است بلكه وسيله اقتصادي براي رفع نيازهاي مالي دانشگاه‌ها نيز محسوب مي‌شود. مدير كل دانشجويان داخل وزارت علوم در ادامه با اشاره به نقش پذيرش دانشجوي خارجي در استانداردسازي دانشگاه‌ها، گفت: در صورت جذب دانشجوي خارجي، دانشگاه‌ها خود را موظف مي‌دانند كه كيفيت آموزشي خود را در سطح دانشگاه‌هاي بين‌المللي بالا ببرند. دكتر محدث در ادامه تصريح كرد: با جذب دانشجوي خارجي مي‌توان از ظرفيت‌هاي آزاد دانشگاه‌ها نيز به طور مطلوب استفاده كرد، زيرا دانشگاه‌هاي كشور از توان و قدرت علمي بالايي برخوردارند كه متاسفانه از تمام اين ظرفيت‌ها استفاده نمي‌شود، در حالي كه پذيرش دانشجوي خارجي مي‌تواند بخشي از تواناييهاي بالقوه دانشگاه‌ها را بالفعل كند. مدير كل دانشجويان داخل وزارت علوم با بيان اينكه در جذب دانشجوي خارجي با مشكلاتي مواجه‌ايم، گفت: بخشي از چالشهاي جذب دانشجوي خارجي چالش ساختاري، بخشي ديگر قانوني و حقوقي و همچنين مساله ديگر در ارتباط با معرفي آموزش عالي به دنياي خارج است. به گفته دكتر محدث، در بخش چالش‌هاي ساختاري، در معاونت دانشجويي وزارت علوم، ساختار جديدي براي جذب دانشجويان خارجي تدوين شده است كه بر اساس آن دانشگاهها مي‌توانند به طور مستقل دانشجوي خارجي را به صورت آزاد پذيرش كنند و عملا حلقه ستاد يا معاونت دانشجويي وزارتخانه حذف و بين دانشگاه و دانشجو ارتباط مستقيم برقرار مي‌شود كه به تناسب آن ساختاري جديد در دانشگاه‌ها شكل مي‌گيرد. دكتر محدث خاطر نشان كرد: در خصوص چالش قانوني و حقوقي نيز اخيرا مصوبه‌اي در هيات دولت مطرح شد كه آيين‌نامه اجرايي آن، در وزارت علوم تصويب شده و به‌زودي نيز به دانشگاهها اعلام مي‌شود كه بر اساس آن دانشگاه‌ها از لحاظ حقوقي، مجوز پذيرش مستقل دانشجوي خارجي را خواهند داشت. دكتر محدث با اشاره به اينكه مساله ارتباطات و اطلاعات نيز به عنوان يك چالش مهم در جذب دانشجوي خارجي بسيار مورد توجه قرار گرفته است، گفت: متاسفانه در زمينه معرفي توانمندي علمي خود به خارج فعاليت گسترده‌اي نداشتيم و ارتباط‌مان نيز با متقاضيان تحصيل در ايران مناسب و به روز نبوده است كه با تلاش و برنامه‌ريزيهاي صورت گرفته، استفاده از امكانات فناوري اطلاعات و ارتباطات و ايجاد سايتهاي اينترنتي تلاش شده تا متقاضي بتواند مستقيما با دانشگاه‌ها ارتباط بگيرد. مدير كل دانشجويان داخل وزارت علوم در ادامه با بيان اينكه يكي از اهدافي كه وزارت علوم در خصوص پذيرش دانشجويان خارجي دنبال مي‌كند، بحث گسترش زبان فارسي است، گفت: طي 20 سال اخير شايد فعاليت جدي در خصوص گسترش زبان فارسي انجام نشده است اما چنانچه پذيرش دانشجوي خارجي در رشته زبان فارسي گسترش يابد عملا كرسي‌هاي زبان فارسي در دانشگاه‌هاي مختلف خارج از كشور تقويت خواهد شد. وي در خصوص ظرفيت پذيرش دانشجوي خارجي گفت: بر اساس آيين‌نامه دانشگاه‌ها بدون هيچ محدوديتي مي‌توانند با توجه به امكانات و شرايط خود دانشجوي خارجي بپذيرند، همچنين مي‌توانند با تصويب هيات امنا، مبلغ شهريه را خود تعيين كنند. دكتر محدث، در خاتمه خاطر نشان كرد: دانشگاه‌ها در خصوص پذيرش مي‌توانند بر اساس نظر دپارتمان خود و با توجه به پرونده علمي دانشجو تصميم‌گيري كنند، ضمن آنكه تاييد مقطع تحصيلي قبلي دانشجو نيز عملا به دانشگاه‌ها واگذار شده است و خود آنها مي‌توانند درخصوص شرايط علمي و مقطع علمي متقاضي تصميم گيري مي‌كنند.																							 
, عضو هيات علمي دانشكده فني تهران: جبران كسري بودجه دانشگاه‌ها، از راه دريافت شهريه كاري نادرست است																							 
, عضو هيات علمي دانشكده فني تهران گفت: جبران كسري بودجه دانشگاه‌ها از راه دريافت شهريه كاري نادرست است و مراكز آموزش دولتي بايد كسري بودجه خود را از راه تحقيق جبران نمايند. عباس قلندزاده، عضو هيات علمي دانشكده فني دانشگاه تهران در گفت‌وگو با خبرنگار آموزشي ايسنا با بيان اينكه دانشگاه‌هاي دولتي فاقد امكانات كافي براي پذيرش دانشجويان نوبت دوم مي‌باشند، اظهار داشت: دريافت شهريه از دانشجويان ، مغاير قانون است كه البته اين عمل در مدارس غيرانتفاعي كه تحصيلات غير عالي تلقي مي‌گردد رواج دارد. وي افزود: تنها مراكز آموزشي كه هزينه‌اي دريافت نمي‌كند دانشگاه‌هاي دولتي است كه به موازات آن دانشگاه آزاد با دريافت هزينه تغذيه مي‌گردد. قلندرزاده با اشاره به دريافت هزينه در همه مراكز آموزشي در سراسر دنيا، گفت: در همه جهان افراد هزينه تحصيل خود را مي‌پردازند و اگر قرار باشد در كشور كساني كه رتبه پايين‌تري به دست مي‌آورند شهريه پرداخت نمايند طبيعتا به كيفيت آموزشي و سطح علمي دانشگاه‌ها لطمه خواهد زد. عضو هيات علمي دانشگاه تهران با بيان اين نكته كه هدف اين طرح تامين مالي دانشگاه‌ها خواهد بود، ادامه داد: بودجه دريافتي از دانشجويان براي تامين بخشي از نيازهاي مراكز آموزشي است، اما بر طبق قانون نيز آموزش رايگان تعريف شده است ، البته اگر كسي قادر به پرداخت شهريه مي‌باشد خواهد توانست در دانشگاه‌هايي در شهرستان‌ها به تحصيل بپردازد. وي به شرح چگونگي اين فرآيند پرداخته و افزود: اگر فردي دانشگاه انتخابي خود را دانشگاه تهران قرار دهد و به شكل طبيعي در آن پذيرفته نشود مي‌تواند با پرداخت شهريه به دانشگاه تهران آمده و در آنجا به تحصيل بپردازد. قلندرزاده به مقايسه گزينش دانشجو در ايران و جهان پرداخت و افزود: در اروپا نيمي از هزينه تحصيل را فرد و قسمتي را دولت از طريق بورس‌هاي تحصيلي جبران خواهد نمود. وي به وضعيت مالي و استعداد دانشجو به عنوان عوامل موثر در گزينش آنان اشاره كرد و افزود: دولت از افرادي حمايت مي‌كند كه فاقد منابع مالي مي‌باشند، اما در كشور ما گهگاه يارانه تحصيلي به افرادي كه از توانايي مالي برخوردارند نيز تعلق خواهد گرفت. قلندرزاده در پايان به تشريح تاثير اين طرح در دانشگاه آزاد پرداخت و افزود: دانشگاه آزاد روال خود را طي مي‌كند و تاثير در سطح كيفي آن بستگي به مبلغ شهريه دريافتي و مقايسه آن با دانشگاه‌هاي نيمه حضوري شهريه‌اي خواهد داشت.																							 
, به گزارش خبرگزاري دانشجويان ايران (ايسنا)، شرايط و ضوابط مربوط به چند كد رشته در دفترچه راهنماي شماره دو آزمون سراسري سال 1384 از جمله چند كد رشته مربوط به مراكز تربيت معلم، دانشگاه دريانوردي و علوم دريايي چابهار و موسسه آموزش عالي جهاد دانشگاهي تغيير يافت. شايان ذكر است: اطلاعات كامل در نشريه پيك سنجش روز دوشنبه 17 مرداد ماه سال جاري منتشر خواهد شد.																							 
, به گزارش سرويس آموزشي خبرگزاري دانشجويان ايران (ايسنا)، فعاليت‌هاي پژوهشي و تحقيقاتي سه دانشجوي ايراني در دانشكده كالگري كانادا از سوي مسئولان آن دانشگاه مورد تقدير قرار گرفت. گفتني است، در حال حاضر 3 نفر از دانشجويان ph.d گروه ايمونولوژي دانشگاه علوم پزشكي تهران با نام‌هاي دكتر مريم ايزد، دكتر فرشيد نوربخش و دكتر عنايت‌الله نيكوپور، مشغول گذراندن فرصت شش ماهه تحقيقاتي در دانشكده كالگري كانادا هستند كه فعاليتهاي پژوهشي و تحقيقاتي آنان منجر به تقدير از سوي مسئولان آن دانشگاه شده است، به طوري كه دو مقاله مروري معتبر دكتر نوربخش به عنوان مقالات برگزيده دانشگاه كالگري معرفي شده است.																							 
, به گزارش سرويس آموزشي خبرگزاري دانشجويان ايران (ايسنا)، دكتر ذكايي در ادامه گفت:‌ با توجه به نياز دانشگاه هر استان، برنامه جامع دانشگاهها به عنوان توسعه 10 ساله، تدوين شده است كه اين برنامه تا پايان سال تصويب مي‌شود. وي همچنين افزود: دوره‌هاي تحصيلات تكميلي دانشگاهها در برنامه سوم توسعه 40 درصد افزايش يافته است. مدير كل دفتر گسترش آموزش عالي كشور در عين حال رشد دوره‌هاي كارشناسي را در برنامه سوم توسعه تنها 2 درصد بيان كرد. وي ادامه داد: در حال حاضر 40 هزار دانشجوي دوره كارشناسي ارشد و 7 هزار دانشجوي دكترا در دانشگاههاي كشور در حال تحصيل هستند. به گفته وي، هدف اصلي برنامه سوم علاوه بر توسعه دانشگاههاي دولتي و غيردولتي، توسعه دوره‌هاي فن‌آوري اطلاعات، آموزش از راه دور و دانشگاههاي مجازي است تا امكان ورود متقاضيان آموزش عالي به دانشگاهها افزايش يابد. مدير كل دفتر گسترش آموزش عالي كه در جمع خبرنگاران در دانشگاه سمنان سخن مي‌گفت، با اشاره به اينكه ايجاد دانشگاه جامع علمي كاربردي براي پاسخگويي به مشاغل و ايجاد شغل مي‌باشد، تصريح كرد: به علت اين كه برخي دانشگاهها به شكل سنتي هستند دانشگاه جامع علمي - كاربردي جهت پوشش اين رشته‌ها كارايي دارد. دكتر ذكايي در خاتمه با اشاره به اينكه ايجاد شغل جزو وظايف وزارت علوم نيست، تصريح كرد: پاسخ به نيازهاي توسعه‌اي كشور و تربيت متخصص از وظايف مهم اين وزارت مي‌باشد.																							 
, دكتر حبيب‌الله پيروي در آستانه برپايي دومين همايش بين‌المللي طب سنتي و مفردات پزشكي، افزود: از آنجايي كه طي سالهاي اخير طب سنتي و مكمل در كل دنيا جاي خود را باز كرده و مردم با وجود پيشرفت‌هاي چشمگيري كه هر روز در عرصه طب مدرن اتفاق مي‌افتد، به سمت طب سنتي گرايش دارند، ضروري است مراكز دانشگاهي با هدف ساماندهي اين شاخه از طب، به آموزش رسمي مبتني بر اصول طب سنتي بپردازند. وي با اشاره به اينكه در صورت مداخله نكردن دانشگاه‌ها و مراكز علمي در آموزش طب سنتي، باورهاي مردم نسبت به طب سنتي، مخلوطي از خرافات و شارلاتانيسم خواهد شد، تصريح كرد: اين امر سبب مي‌شود تا جايگاه طب سنتي به جاي هدايت در مسير صحيح، صدمه ديده كه در اين ميان، بيشترين گروهي كه دچار آسيب خواهند شد، مردم هستند. دكتر پيروي گفت: نخستين گام براي تثبيت جايگاه صحيح رشته طب سنتي و مكمل، باور اين شاخه از طب و سپس بررسي و سياست‌گذاري اين رشته در قالبي نو است كه مهم‌ترين متولي اين امر دانشگاه‌ها هستند. وي مهم‌ترين مساله در نهادينه‌سازي طب سنتي در جامعه را مساله آموزش طب سنتي دانست و گفت: با توجه به اينكه استادان آگاه به اصول و مباني طب سنتي و توانا به آموزش باليني اين رشته از طب در كشور اندك هستند، ضروري است با بهره‌گيري از اين افراد‌ آموزش طب سنتي به صورت كلاسيك و روزآمد در دانشگاه‌ها سامان يابد. رييس دانشگاه علوم پزشكي شهيد بهشتي در خاتمه با تاكيد بر اينكه فرهنگ ما بر مبناي طب سنتي گياهي استوار است، افزود: در جهت ساماندهي اين شاخه از طب، پس از راه‌اندازي موفقيت‌آميز مركز تحقيقات طب سنتي و مفردات پزشكي در سال 80 توسط اين دانشگاه، درآينده نزديك قصد داريم، پس از راه‌اندازي رشته طب سنتي، نسبت به ايجاد مراكز درماني كه در آن متخصصان باليني با كمك طب سنتي و گياهان دارويي به درمان بيماران بپردازند، اقدام كنيم.																							 
, به گزارش خبرنگار سرويس آموزشي خبرگزاري دانشجويان ايران (ايسنا)، آزمون پذيرش دانشجوي دكتري تخصصي ph.d دانشگاه صنعتي شاهرود، در رشته‌هاي فيزيك‌ با 3 گرايش‌، معدن يك گرايش و برق با يك گرايش، از فردا به مدت دو روز در اين دانشگاه برگزار مي‌شود. كارت ورودي آزمون، امروز براي داوطلبان رشته فيزيك در دانشگاه صنعتي اميركبير و براي رشته‌هاي معدن و برق در دانشگاه صنعتي شاهرود توزيع مي‌شود. شايان ذكر است، يكصد نفر در اين آزمون شركت كرده‌اند و نتايج مرحله اول اين آزمون، در هفته اول ارديبهشت ماه 83 اعلام و جهت انجام مصاحبه دعوت مي‌شوند.																							 
, به گزارش خبرنگار آموزشي ايسنا، در اين مراسم كه با حضور معاون فرهنگي وزارت فرهنگ و ارشاد اسلامي، نماينده دفتر مقام معظم رهبري در دانشگاهها، رييس دانشگاه تربيت مدرس، دبير شوراي عالي انقلاب فرهنگي و معاونان فرهنگي و پژوهشي جهاد دانشگاهي و جمعي از انديشمندان و دانشگاهيان برگزار شد، در مجموع از 36 اثر برگزيده دانشجويي در دو بخش ويژه و اصلي تقدير شد. اسامي كتب برگزيده در بخش ويژه شاخه تاليف عبارتند از: رتبه‌ اول كتاب آشنايي با نهضت حسيني رويكرد فقهي به قيام الهي حضرت اباعبدا… الحسين مولف سيد رضا موسوي از دانشگاه فردوسي مشهد رتبه دوم كتاب علي (ع) قران ناطق، مولف محمد جواد سلمانپور از دانشگاه تهران رتبه‌ي سوم مشتركا به كتاب تغييرات اجتماعي در نهج‌البلاغه تاليف سيد ضياء هاشمي از دانشگاه تهران و كتاب اولين امام (ع) تاليف حميد قلندري بردسيري از دانشگاه آزاد واحد اراك تعلق يافت. در شاخه ترجمه نيز رتبه اول به كتاب زندگاني امام حسين بن‌ علي سيدالشهدا با ترجمه‌ محمد علي حسين‌زاده و ابراهيم سلطاني نسب از دانشگاه آزاد اسلامي واحد تهران مركز، رتبه‌ دوم به كتاب نهضت الحسين ترجمه رياض الاخوس از دانشگاه امام صادق (ع) اختصاص يافت. در بخش اصلي در گروه دين و فلسفه شاخه‌ تاليف؛ رتبه اول به كتاب عقل گرايي در تفاسير قرن چهاردهم تاليف شادي نفيسي از دانشگاه تربيت مدرس، رتبه دوم به كتاب مغالطات تاليف علي‌ اصغر خندان اختصاص يافت. همچنين هيات داوران از مليحه‌ صابري نجف‌آبادي مولف كتاب كتاب‌شناسي توصيفي فلسفه و كلام اسلامي و قدرت‌الله خسروشاهي مولف كتاب فلسفه قصاص از ديدگاه اسلام و حسين جوان آراسته مولف كتاب درسنامه‌ علوم قرآني تقدير كرد. لازم به ذكر است، در اين شاخه هيچ كدام از آثار حداقل امتياز لازم را براي كسب رتبه‌ سومي احراز ننمودند. در شاخه‌ ترجمه‌ نيز كتاب مابعد الطبيعه ترجمه محمد جواد رضايي از دانشگاه تربيت مدرس به عنوان رتبه‌ اول شناخته و معرفي شد. همچنين هيات داوران نيز از ابوالفضل محمودي مترجم كتاب حقيقت ديني در عصر ما تقدير كرد. گفتني است، در اين شاخه هيچ يك از آثار حداقل امتياز لازم را براي كسب رتبه‌هاي دوم و سوم احراز ننمودند. در گروه زبان و ادبيات فارسي شاخه‌ تاليف، رتبه‌ سوم مشتركا به كتاب گزيده‌ ادبيات معاصر (مجموعه شعر) تاليف مهدي مظفري ساوجي از دانشگاه پيام نور ساوه و كتاب خدا اشتباه نمي كند (مجموعه داستان) تاليف كامران محمدي از دانشگاه تهران‌ اختصاص يافت. همچنين، هيات داوران از ناهيد جهازي مولف كتاب افسانه‌هاي جنوب (بوشهر)، مهين‌ناز ميردهقان مولف كتاب آموزش زبان فارسي به اردو زبانان و زبان اردو به فارسي زبانان و محمد جهان تيغ مولف كتاب پريشاني و سيد محمد باقر كمال‌الديني غر‌آبادي مولف كتاب سندبادحكيم تقدير مي‌كند. در ضمن هيچيك از آثار ارسالي در اين بخس حداقل امتياز لازم را براي كسب رتبه‌هاي اول و دوم احراز ننمودند و در شاخه ترجمه نيز به علت به حد نصاب نرسيدن تعداد آثار، ارزيابي صورت نگرفت. در شاخه‌ تاليف گروه حقوق و علوم سياسي رتبه‌ اول به كتاب رابطه دين و سياست تاليف ايرج مير از دانشگاه امام صادق (ع)، رتبه‌ دوم به كتاب مطالعه‌ تطبيقي حقوق جزاي عمومي (اسلام و حقوق موضوعه) تاليف جلال‌الدين قياسي و حميد دهقان و قدرت‌الله خسروشاهي از دانشگاه تربيت مدرس و رتبه سوم مشتركا به كتاب دولت در انديشه سياسي فارابي تاليف محسن مهاجرنيا از موسسه‌ آموزش عالي باقرالعلوم و كتاب روش تفسير قوانين كيفري تاليف جلال‌الدين قياسي از دانشگاه تربيت مدرس اختصاص يافت. هچنين هيات داوران از منصور انصاري مولف كتاب «هاناآرنت و نقد فلسفه سياسي»، محمدرضا شريف مولف كتاب انقلاب آرام و جليل قنواتي، سيد حسن وحدتي شبيري و ابراهيم عبدي‌پور مولفان كتاب حقوق قراردادها در فقه اماميه تقدير به عمل آورد. در شاخه‌ ترجمه نيز رتبه‌ دوم به كتاب جامعه‌ سنتي و جامعه‌ مدرن به ترجمه منصور انصاري از دانشگاه تهران اختصاص يافت. ياد‌آور مي‌شود، در اين شاخه هيچ يك از آثار حداقل امتياز لازم را براي كسب رتبه‌هاي اول و سومي احراز ننمودند. در شاخه‌ تاليف در ساير رشته‌هاي علوم انساني، رتبه‌ دوم به كتاب نقش قبايل يمني در حمايت از اهل بيت (ع) تاليف اصغر منتظرالقائم از دانشگاه تربيت مدرس و رتبه‌ سوم به كتاب اختلالات يادگيري، رويكرد تشخيص و درماني ‌تاليف جليل باباپورخيرالدين، ناصر صبحي قراملكي از دانشگاه تربيت مدرس اختصاص يافت. همچنين هيات‌داروان از داود غراياق زندي مولف كتاب مثنوي بي‌تابي، سعيد فراهاني فرد مولف كتاب سياست‌هاي اقتصادي در اسلام و محسن رضايي، شهريار رشيدي، سيد علي تنكابني مولفان كتاب طراحي و بهينه‌سازي نظام توزيع كتاب تقدير كرد. ضمنا در اين شاخه هيچ يك از آثار حداقل امتياز لازم را براي كسب رتبه‌ي اول را احراز نكردند. در شاخه‌ ترجمه رتبه اول به كتاب تاريخ جوامع اسلامي ترجمه‌ علي بختياري‌زاده از دانشگاه امام صادق و رتبه‌ سوم مشتركا به كتاب « وبر و اسلام» ترجمه حسين بستان، علي سليمي، عبدالرضا عليزاده از پژوهكشده حوزه و دانشگاه حوزوي و دانشگاه تهران و كتاب “روانشناسي داوري” ترجمه‌ سيروس چوبينه از دانشگاه تهران اختصاص يافت. شايان ذكر است كه هيات داوران از شهلا بختياري مترجم كتاب دولت مماليك و نقش سياسي و تمدني آنان در تاريخ اسلام تقدير كرد. ضمنا هيچ يك از آثار حداقل امتياز لازم براي كسب رتبه‌ دوم را احراز نكردند. در شاخه‌ تاليف در گروه علوم پايه و كشاورزي هيات داوران از مهدي رييسي مولف كتاب اصول بيوشيمي و ژنتيك مولكولي و ابوذر جعفري مولف كتاب فرهنگ لغات و اصلاحات ژئودزي و ژئوماتيك‌ تقدير كرد. در اين شاخه هيچ يك از آثار حداقل امتياز لازم براي كسب رتبه‌هاي اول تا سوم را احراز نكردند. در شاخه‌ ترجمه نيز رتبه‌ اول به كتاب راهنماي كاني‌شناسي ترجمه فريد مر و سروش مدبري از دانشگاه شيراز، رتبه‌ دوم به كتاب اصول بوم شناسي كشاورزي ترجمه‌ عليرضا كوچكي، مجيد جامي الاحمدي، بهنام كامكار و عبدالمجيد مهدوي دامغاني از دانشگاه فردوسي مشهد و رتبه‌ سوم مشتركا به كتاب گياهان اسانس‌دار ترجمه‌ كامبيز بقاليان، حسنعلي نقدي بادي از دانشگاه آزاد واحد علوم و تحقيقات و كتاب شيمي آلي ترجمه‌ محمد محمودي هاشمي، علي عز‌آبادي و سيد محمد سيدي از دانشگاه آزاد واحد علوم تحقيقات اختصاص يافت. ياد‌آور مي‌شود، هيات داروان از بهنام كامكار به علت ترجمه‌ كتاب‌هاي فيزيولوژي علف‌هاي هرز و فيزيولوژي گياهي، تقدير كرد. همچنين در اين مراسم از ناشران برگزيده شامل موسسه فرهنگي انتشاراتي حيان، موسسه فرهنگي انتشاراتي تيمورزاده و مركز انتشاراتي دفتر تبليغات اسلامي حوزه علميه قم تقدير شد. در شاخه‌ تاليف، گروه فني و مهندسي رتبه‌ دوم را كتاب استراتژي اثربخش تاليف وفا غفاريان و غلامرضا كياني از دانشگاه علم و صنعت ايران و رتبه سوم مشتركا به كتاب نانوتكنولوژي؛ آيينه تكنولوژي آفرينش تاليف اعضاي انجمن علمي دانشجويي نانوتكنولوژي دانشكده فني دانشگاه تهران و كتاب چكيده uml زبان مدل سازي يكپارچه تاليف مهدي ساعدي از دانشگاه تربيت مدرس به خود اختصاص دادند. همچنين هيات داوران از سيد ابراهيم حسيني، ‌سورنا مرآت مولفين كتاب تبريز و طراحي سيستم‌هاي برودتي و سردخانه تقدير نمود. ضمنا در اين شاخه هيچيك از آثار حداقل امتياز لازم براي كسب رتبه‌ي اول را احراز نكردند. در شاخه‌ي ترجمه نيز رتبه‌ي سوم به كتاب مقاومت مصالح پيشرفته ترجمه‌ حميدرضا اشرفي از دانشگاه صنعتي اميركبير اختصاص يافت. شايان ذكر است در اين شاخه هيچيك از آثار، حداقل امتياز لازم براي كسب رتبه‌هاي اول و دوم را احراز ننمودند. در شاخه‌ تاليف گروه علوم پزشكي رتبه دوم به كتاب درس‌نامه روماتولوژي تاليف فرح‌السادات شريفي از دانشگاه علوم پزشكي شهيد بهشتي و رتبه‌ سوم به كتاب نگاهي به فرهنگ عمومي كشور در بهداشت و درمان تاليف رامين كردي و رضا عليزاده از دانشگاه علوم پزشكي تهران اختصاص يافت. همچنين هيات داوران از ميرمصطفي سادات و محسن كرمي مولفان كتاب ارتوپدي و از امور اهل قلم حيان به جهت تاليف درسنامه جامع علوم پايه پزشكي تقدير كردند، در ضمن در اين شاخه هيچ يك از آثار، حداقل امتياز لازم براي كسب رتبه‌ي اول را احراز ننمودند. در شاخه‌ ترجمه نيز كتاب تشخيص طبي بر اساس علايم ترجمه‌ گلبرگ طريقت صابر و شبنم زارعي از دانشگاه علوم پزشكي تهران، رتبه اول و كتاب فارماكولوژي كاتزونگ و ترور (آزمون و مرور) ترجمه‌ نويد علي ياري زنوز، كيانوش انصاري گيلاني از دانشگاه علوم پزشكي تهران و رتبه‌ سوم مشتركا به كتاب ترجمه كامل مامايي ويليامز ترجمه‌ نسرين بزازبنايي و نادر قطبي از دانشگاه علوم پزشكي ايران و كتاب ايدز (سندرم نقص ايمني اكتسابي) مندل ترجمه‌ عبدالرضا دزفولي اصل از دانشگاه علوم پزشكي تهران، اختصاص يافت. هيات داوران در گروه مترجمين انتشارات تيمورزاده، به جهت ترجمه كامل يك جلد كتاب مباني طب داخلي سسيل، و علي غلامرضا نژاد و رامك رحيم‌زاده مترجم كتاب ضروريات نورولوژي باليني امينوف (كارنت اعصاب) و ندا شريفي مترجم كتاب هنگام بيماري چه بايد كرد و نويد علي ياري زنوز مترجم كتاب تصويربرداري تشخيص آرمسترانگ و علي‌رضا منجمي، ارشيا صديق و بهاره آزادي مترجمين كتاب دستنامه درمان طبي واشنگتن را شايسته‌ي تقدير شناخت. در گروه هنر و معماري در شاخه‌ي ترجمه‌، كتاب بادخان ملاحضات كالبدي باد در ساختمان ترجمه‌ي محمد احمدي‌نژاد موفق به كسب رتبه‌ي دوم شد. گفتني است: در اين شاخه هيچ يك از آثار،‌ حداقل امتياز لازم براي كسب رتبه‌هاي اول و سوم را احراز ننمودند. ضمنا در شاخه‌ي تاليف نيز به علت به حد نصاب نرسيدن تعداد و آثار ارسالي ‌ارزيابي صورت نگرفت.																							 
, دكتر مسعود ناصري پور، دبير شوراي آموزش پزشكي و تخصصي وزارت بهداشت، درمان و آموزش پزشكي در گفت‌وگو با خبرنگار آموزشي خبرگزاري دانشجويان ايران، افزود: دبيرخانه پزشكي عمومي همراه با شوراي پزشكي عمومي مستقل به زودي راه‌اندازي مي‌شود كه كارهاي مقدماتي و آيين‌نامه‌ تشكيل اين دبيرخانه‌ تصويب شده است. وي در خصوص وظايف شوراي آموزش پزشكي و تخصصي، اظهار داشت: وظايف شورا، تصويب صلاحيت مؤسسات آموزش پزشكي تخصصي و فوق تخصصي ، تصويب صلاحيت آموزش گيرنده‌ها و داوطلبان ورود به اين رشته‌ها و بررسي و تعيين وضعيت نيروي انساني پزشكي تخصصي مورد نياز كشور مي‌باشد. همچنين اعضاي اين شورا را وزير بهداشت، معاونان آموزشي و پژوهشي وزارت، هفت منتخب وزير، رؤساي دانشكده‌هاي علوم پزشكي و يا نمايندگان آنان، تشكيل مي‌دهند. وي اظهار داشت: شوراي آموزش پزشكي و تخصصي وزارت بهداشت دو مرتبه در سال تشكيل مي‌شود و وظيفه آن ارزشيابي دانشگاههاي علوم پزشكي از نظر دوره‌هاي تخصصي و فوق تخصصي و فلوشيب است. دبير شوراي آموزش پزشكي و تخصصي وزارت بهداشت در ادامه با اشاره به آغاز دومين دوره طرح رتبه‌بندي دانشگاههاي علوم پزشكي كشور در سال جاري، گفت: دو سال پيش، نتايج اولين دوره‌ي طرح مذكور منتشر شد و در سال جاري دومين دوره‌ي طرح مذكور با بازديد از دانشگاه‌هاي علوم پزشكي شروع شده و نتايج آن نيز در سال جاري اعلام خواهد شد. وي همچنين طرح ساماندهي دوره‌هاي تكميلي تخصصي و فلوشيب را از اولويت‌هاي ديگر اين شورا در سال جاري عنوان كرد و در ادامه با اشاره به راه‌اندازي رشته‌هاي طب اورژانس وicu، رفع نياز تخصصي و فوق تخصصي مناطق محروم را از اولويت‌هاي مهم وزارت بهداشت در سال جاري بيان كرد. دكتر ناصري پور افزود: درنشست قبلي شوراي آموزش پزشكي و تخصصي وزارت، سهميه‌ مناطق محروم مورد بررسي و بازنگري كلي قرار گرفت و بر اين اساس به دليل وجود اشكالات تكنيكي و فني مختلف در نحوه پذيرش آن، تغييرات زيادي در سهميه‌ مذكور ايجاد و مقرر شد تا 10 درصد حق قانوني مناطق محروم پر شود كه بر مبناي اين بازنگري ، در 5 سال آينده نيازهاي تخصصي مناطق محروم رفع خواهد شد. دكتر ناصري پور در پايان اظهار داشت: تا نيمه‌ سال جاري نياز هيأت علمي دانشگاه‌هاي مناطق محروم به دوره‌هاي فوق تخصصي خاص، با طرح اختصاص 50 درصد ظرفيت دوره‌هاي فوق تخصصي به آنان برطرف مي‌شود.																							 
, به گزارش خبرنگار خبرگزاري دانشجويان ايران (ايسنا)، اين دوره آموزشي ويژه متخصصان ،دستياران و دانشجويان رشته‌هاي مربوطه بوده كه مهلت ثبت‌نام پايان مهر ماه است. گفتني است، موضوعات مورد بحث در اين دوره‌هاي آموزشي، رفتار درماني شناختي، وسواس كودكان، افسردگي كودكان، اختلال سلوك و سوء مصرف مواد است. كاربرد راهبردهاي شناختي، آن نيز عبارتند از رشد اخلاق و شخصيت افزايش اعتماد به نفش، آموزش، زوج درماني، خانواده درماني، كنترل خشم و آموزش والدين كودكان لجباز، كودكان مبتلا به adhd و كودكان دچار معلوليت است.																							 
, به گزارش سرويس آموزشي خبرگزاري دانشجويان ايران (ايسنا)، آزمون سراسري رشته‌هاي غيرپزشكي سال 83 دانشگاه آزاد اسلامي در روزهاي پنجشنبه و جمعه هجدهم و نوزدهم تير ماه سال جاري به طور همزمان در سراسر كشور و در چهار حوزه خارج از كشور برگزار مي‌شود. داوطلبان بايد با توجه به واحد دانشگاهي انتخاب اول خود براي دريافت كارت ورود به جلسه به محلهاي توزيع كارت از روز يكشنبه چهاردهم تا سه شنبه شانزدهم تير ماه، بر اساس اطلاعيه مندرج در ويژه‌نامه فرهيختگان مراجعه و نسبت به دريافت كارت خود اقدام كنند. ‌در آزمون سراسري سال جاري دانشگاه آزاد اسلامي يك ميليون و 130 هزار و 114 نفر ثبت نام كرده‌اند كه از اين تعداد 44 درصد را داوطلبان پسر و 56 درصد را دختران تشكيل مي‌دهند.																							 
, مدير كل دفتر آزمونسازي و روانسنجي سازمان سنجش آموزش كشور با اشاره به طراحي سوالات كنكور86 به صورت مفهومي، گفت: سوالات كنكور 86 به گونه‌اي طراحي مي‌شود كه داوطلبان نه براساس بخت و اقبال، بلكه با مطالعه عميق و درك مفاهيم مي‌توانند به سوالات پاسخ دهند. دكتر اسدالله آسرايي، در گفت‌وگو با خبرنگار صنفي آموزشي خبرگزاري دانشجويان ايران (ايسنا)، در خصوص نحوه طراحي سوالات آزمون سراسري، اظهار كرد: منابع آزمون سراسري و حذفيات آن با توافق وزارت آموزش و پرورش مشخص مي‌شود، بنابراين حركت به سمت طراحي سوالات مفهومي به همراه اعمال تاثير معدل دوره دبيرستان داوطلبان در كنكور منجر به مفهومي شدن و خروج از روشهاي تست‌زني در دبيرستان و كلاسهاي كنكور مي‌شود. وي افزود: سختي و آساني سوالات هر درس به نحوه تدريس آن درس در دبيرستانها و تلاش داوطلبان بستگي دارد. وي با اشاره به طراحي مفهومي سوالات كنكور، تصريح كرد: به عبارت ديگر مفاهيم در متن كتاب درسي وجود دارد ولي سوالات عينا از داخل متن كتاب نيست، به عنوان مثال آيه شريفه، شعر و يا مثال رياضي در متن كتاب آمده و مفاهيم و توضيحات آن هم درج شده ولي در طراحي سوالات همان مفاهيم با نمونه‌هايي خارج از كتاب استفاده مي‌شود. مدير كل دفتر آزمونسازي سازمان سنجش در ادامه توزيع طرح سوالات را از كتابهاي دوم و سوم متوسطه و دوره پيش دانشگاهي عنوان كرد و گفت: ميزان طراحي سوالات از كتب اين سه سال به ميزان مفاهيم آن بستگي دارد. اگر بيشتر حجم مطالب در دوره پيش دانشگاهي باشد، بيشتر سوالات از اين دوره خواهد بود ولي در حال حاضر كه كتابها تغييري نداشته و ثابت است، توزيع سوالات همانند سال قبل است و داوطلبان با مشاهده آزمون سال قبل مي‌توانند نحوه توزيع سوالات را حدس بزنند. دكتر آسرايي در خاتمه در توصيه‌اي به متقاضيان ورود به دانشگاه، خاطر نشان كرد: داوطلبان آموزش دوره دبيرستان را جدي بگيرند و مطالب آن را به طور مفهومي فرا بگيرند، ‌همچنين داوطلبان تصور نكنند كه براي شركت در آزمون سراسري حتما بايد به كلاس كنكور بروند، بلكه بايد در ابتدا كتابهاي تخصصي و عمومي خود را به صورت عميق مطالعه كنند و سپس كتاب‌هاي تست را مرور كنند. حذف ثبت‌نام پستي كنكور و آغاز ثبت‌نام از 16 آذر معاون سازمان سنجش آموزش كشور با بيان اينكه ثبت‌نام در آزمون سراسري سال 86 به دو روش اينترنتي و كامپيوتري انجام مي‌شود، اعلام كرد: امكان ثبت‌نام پستي داوطلبان در كنكور سراسري 86 حذف شده است. دكتر حسين توكلي در گفت‌وگو با خبرنگار صنفي آموزشي خبرگزاري دانشجويان ايران (ايسنا)، با اشاره به زمان ثبت‌نام آزمون سراسري سال 86 اظهار كرد: ثبت‌نام آزمون بر اساس برنامه زماني مشخص شده ساعت 9 صبح روز پنجشنبه 16 آذرماه آغاز و در روز پنجشنبه هفتم دي ماه پايان مي يابد. وي گفت: ثبت نام در آزمون سال 86 به دو روش اينترنتي و كامپيوتري انجام مي‌شود و ثبت نام پستي كنكور سراسري به طور كلي حذف شده است. به گفته دكتر توكلي، با هدف ارائه تسهيلات به داوطلبان كنكور در هر واحد پستي دو باجه ثبت‌نام اينترنتي و كامپيوتري ايجاد شده است. وي با بيان اينكه كنكور 86 از نظر محتوا و مراحل اجرا همانند آزمون سال 85 است گفت: آزمون سراسري سال 86 بر اساس برنامه زماني پيش بيني شده در روزهاي پنج شنبه هفتم، جمعه هشتم و شنبه نهم تيرماه سال 86 در حوزه‌هاي امتحاني سراسر كشور به طور همزمان برگزار مي‌شود. وي افزود: بر اين اساس آزمون عمومي و اختصاصي براي داوطلبان هر يك از گروه‌هاي آزمايشي پنجگانه به صورت تستي چهارگزينه‌اي و در حدود اطلاعات علمي كتب مشخص شده نظام آموزشي متوسطه سالي واحدي طراحي شده كه طي يك مرحله برگزار مي‌شود. دكتر توكلي با بيان اينكه در آزمون سراسري سال 86 معدل كتبي امتحان نهايي سال سوم متوسطه نظام جديد براي ديپلمه‌هاي سال 84 و يا سال 85 لحاظ مي‌شود، گفت: براي آن دسته از ديپلمه‌هاي سال 84 و يا 85 كه امتحان نهايي سال سوم متوسطه و ديپلم آنان به صورت سراسري برگزار شده است، 15 درصد نمره كل نهايي ملاك گزينش كنكور سراسري را نمره كتبي امتحانات نهايي و 85 درصد نمره آزمون سراسري را نمره كل حاصل از آزمون تشكيل مي‌دهد. وي افزود: گزينش نهايي براي ساير داوطلبان بر اساس نمره كل اكتسابي آزمون سراسري و با توجه به ضوابط مربوطه انجام مي‌شود.																							 
, ويژه نامه فرهنگي و ديني سيره عملي و نظري با هدف گرامي داشت ايام سوگواري ابا عبدالله الحسين، امروز در دانشگاه تربيت معلم منتشر شد. به گزارش خبرگزاري دانشجويان ايران (ايسنا)، ويژه نامه فرهنگي و ديني سيره نظري و عملي با هدف تبيين، تبليغ و ترويج سيره نظري و عملي سالار شهيدان، آشنايي دانشجويان با فرهنگ عاشورا و معرفي مولفه و شاخصه‌هاي مكتب امام حسين (ع) از سوي روابط عمومي و اداره فعاليت‌هاي فوق برنامه جهاد دانشگاهي واحد تربيت معلم در اولين روز دهه اول ماه محرم در دانشگاه تربيت معلم منتشر شد. اين گزارش مي‌افزايد: نشانه‌هاي مومنان، پرهيز از ستمكاري، فلسفه قيام در مقابل ظلم، ملاكهاي رستگاري، نگاه به دنيا و مقوله مرگ، انواع مرگ، آثار معصيت الهي، اقسان عبادات، دنيا و اهل دنيا، اصلاحات،‌امر به معروف و نهي از منكر، اقسام جهاد،‌عناوين سخنان نوراني امام حسين (ع) است كه جهاد دانشگاهي واحد تربيت معلم در اولين روز دهه اول محرم امسال منتشر مي‌كند. برگزاري دوره‌هاي كارگاهي تجارت الكترونيك دوره‌هاي كارگاهي تجارت الكترونيك از سوي معاونت آموزشي جهاد دانشگاهي واحد تربيت معلم برگزار مي‌شود معاونت آموزشي جهاد دانشگاهي واحد تربيت معلم با هدف برگزاري دوره‌هاي تخصصي و تلاش براي استفاده از جديدترين دستاوردهاي علمي جهان و ايجاد زمينه‌هاي لازم براي اشتغال دانش آموختگان دانشگاهي و تلاش براي توانمند كردن حرفه‌اي آنان و آشنايي با بازار كار و ارائه آموزشهاي مورد نياز جامعه اقدام به برگزاري دوره كارگاهي تجارت الكترونيك كرده است. اين گزارش مي‌افزايد: «نحوه ايجاد پر تفوي online»، «آشنايي با خبرخوان خودكار rss»، «پرداختها و برداشتهاي اينترنتي»، «آشنايي با تجارت online در ايران»، «حوالجات الكترونيكي بانكداري نوين و ...»، «آشنايي كامل با سايتهاي ايراني براي هر گونه خريد online»، «خريد و فروش online سهام بورس اوراق بهادار ايران» از عمده ترين مباحث و سرفصلهاي اين دوره مي‌باشند. بر اساس اين گزارش، مدت اين كارگاه 10 ساعت بوده و در پايان دوره به افراد شركت كننده گواهي نامه داده خواهد شد و متقاضيان محترم مي‌توانند براي ثبت نام و كسب اطلاعات بيشتر در ساعات اداري به نشاني تهران، خيابان‌هاي طالقاني، بين بهار و شريعتي، پلاك 599، مركز آموزش جهاد دانشگاهي واحد تربيت معلم، مراجعه و يا با شماره تلفن‌هاي 77600011 و 77529785 – 021 تماس حاصل نمايند. &nbsp; ارايه مقالات پژوهشگران جهادگر در سمينارهاي داخلي و خارجي سه مقاله از پژوهشگر جهاددانشگاهي واحد تربيت معلم تهران در كنفرانس ramat در هند بصورت سخنراني ارائه شد. به گزارش خبرگزاري دانشجويان ايران (ايسنا)، اين مقالات با عناوين 1 – comparison of attachment berween two baraacie cyprids (balanas amphitrie darwin	1858 and b.improvisus darwin	 1854) to polystyre..e and glass substrata. 2 – larval settlement of the barnacle	 bala…us improvisus darwin 1985	 under different food concentration	 light period	 salinity and cyprid deasity. 3 – synthesis and prelimiaary stady on …tifouling activity of novel isocy… compound containing an ether group توسط &nbsp; علي نصرالهي،‌ عضو هيات علمي گروه پژوهشي بيولوژي دريا واحد تربيت معلم در كنفرانس ramat در هند به صورت سخنراني ارائه شد. همچنين يك مقاله از پژوهشگر جهاددانشگاهي واحد تربيت معلم تهران در سومين همايش gis در قشم بصورت سخنراني ارائه شد. اين مقاله با عنوان «مسير يابي هوشمند خطوط لوله انتقال آب با استفاده از gis و الگوريتم ژنتيك» توسط مهندس احمدرضا ابراهيمي پور، عضو هيات علمي مركز خدمات تخصصي سامانه‌هاي اطلاعات جغرافيايي (gis) معاونت پژوهشي جهاد دانشگاهي واحد تربيت معلم در سومين همايش gis كشور ارائه شد. همچنين يك مقاله از پژوهشگر جهاددانشگاهي واحد تربيت معلم تهران در هفتمين همايش بين المللي مهندسي سواحل، بنادر و سازه‌هاي دريايي به صورت سخنراني ارائه شد. اين مقاله با عنوان «اثر نوسان تراز آب بر سواحل خليج فارس از ديدگاه زيستي» توسط علي نصر اللهي، عضو هيات علمي گروه پژوهشي بيولوژي دريا معاونت پژوهشي جهاد دانشگاهي واحد تربيت معلم در هفتمين همايش بين المللي مهندسي سواحل، بنادر و سازه ‌هاي دريايي ارائه شد. &nbsp;																	 
, به گزارش سرويس صنفي آموزشي خبرگزاري دانشجويان ايران، درسهاي قابل ارائه در ترم تابستان شامل درسهاي عمومي ( به غير از درسهاي تربيــت بدني 1و2)، درسهاي پيش‌دانشگاهي و دبيري و يك درس تخصصي در هررشته براي پذيرفته شدگان دوره هاي فراگير كارشناسي (دوره پانزدهم) است. ارائه اين درسها بدون تشكيل جلسات رفع اشكال گروهي است. امتحانات ترم تابستاني دانشگاه پيام نور در دهه اول شهريور ماه است و بديهي است امتحانات پايان ترم با اخذ سوال از بانك سوال برگزار مي‌شود و تصحيح اوارق امتحاني نيز بطورمتمركز به عهده هر منطقه است. منابع درسي مـورد مطالعه در اين ترم نيز بر اساس آخرين وضعيت منابع درسي در نيمسال بهار سال تحصيلي 84-1383 مي‌باشد. دانشجويان مي‌توانند دروس تخصصي موردنظر خود را به صورت مهمان طبق ضوابط قبولي نمره، در دانشگاه‌هاي موردتائيد كه از طريق آزمون سراسري پذيرش دارند، بگذرانند. ساير دانشجويان نيز مي‌توانند تك درس تخصصي ارائه شده براي پذيرفته شدگان دوره‌هاي فراگير كارشناسي (دوره پانزدهم ) را انتخاب كنند. مجموع واحدهايي كه دانشجو مي‌تواند چه به صورت مهمان يا بر اساس درسهاي ارائه شده توسط دانشگاه در ترم تابستان انتخاب كند، شش واحد است.																							 
, به گزارش سرويس صنفي آموزشي خبرگزاري دانشجويان ايران، دكتر حسينچي در مراسم معارفه رييس جديد دانشگاه آزاد اسلامي واحد اهر، افزود: دانشگاه آزاد اسلامي بزرگترين نهاد آموزش عالي كشور است كه ثمره انقلاب شكوهمند اسلامي است كه علاوه بر تربيت بيشترين دانشجو در مقاطع مختلف در تامين نيروهاي تخصص و تحصيلكرده دانشگاهي براي مراكز علمي، ‌تحقيقاتي ، توليدي و صنعتي نقش بسزايي داشته است. وي يكي از سياستهاي دانشگاه آزاد اسلامي را تمركززدايي و توسعه مراكز آموزش عالي به مناطق محروم در راستاي تحقق عدالت اجتماعي ذكر كرد و گفت: در اين راستا در تمامي شهرستانهاي استان آذربايجان شرقي واحد دانشگاهي آزاد داير شده است. مهندس ولي الله ديني، نماينده مردم اهر و هريس در مجلس از دانشگاه آزاد اسلامي به عنوان يكي از نهادهاي برخواسته از بطن انقلاب اسلامي برشمرد و گفت: دانشگاه آزاد اسلامي در منطقه ارسباران با توجه به استعدادهاي بالقوه در بخش‌هاي مختلف صنعت، معدن، كشاورزي، اختصاص رشته‌هاي تخصصي و راه اندازي رشته‌هاي مرتبط با استعدادهاي منطقه را يكي از راهكارهاي پيشرفت و توسعه منطقه ارسباران ناميد. وي گفت: ايجاد دانشگاه آزاد اسلامي در اين منطقه نقش بسزايي را در ارتقاي فرهنگ عمومي و اقتصادي منطقه داشته كه اميد است با تلاش مديريت جديد اين دانشگاه شاهد راه اندازي رشته‌هاي جديد كارشناسي ارشد در اين واحد دانشگاهي باشيم. در پايان مراسم، دكتر علي رضايي به عنوان رييس جديد دانشگاه آزاد اسلامي واحد اهر معرفي و از خدمات 11 ساله دكتر اسماعيل حكيمي تقدير شد.																							 
, وقوع تصادف سه خودرو بر روي پلي در كانادا، 4 كشته و 4 مجروح برجاي گذاشت. به گزارش گروه «حوادث» ايسنا، در پي وقوع اين حادثه پليس كانادا اعلام كرد كه مجروحان به سرعت به بيمارستان منتقل شده‌اند و وضعيت آنها وخيم نيست. بسته شدن اين پل به منظور انجام تحقيقات بيشتر به شكل گيري ترافيكي طولاني منجر شد.																							 
, دوره آموزشي ويژه مربيان شاخه دانش‌آموزي در مركز امور جوانان هلال احمر قم برگزار شد. به گزارش گروه «حوادث» ايسنا، تعداد 60 تن از مربيان شاخه دانش‌آموزي خواهران نواحي چهارگانه آموزش و پرورش قم و منطقه كهك در روزهاي نهم و دهم آذرماه سال جاري در محل مركز امور جوانان جمعيت هلال احمر استان قم در يك دوره آموزشي 16 ساعته شركت كردند. در اين دوره، شركت كنندگان با مباحثي همچون حقوق بشردوستانه بين‌المللي، شناخت بلاياي طبيعي و كمكهاي اوليه آشنا شدند. همچنين در پايان اين دوره آموزشي افراد ضمن شركت در آزمون، گواهينامه پايان دوره دريافت كردند.																							 
, رييس دانشگاه علوم پزشكي يزد: دغدغه اشتغال، دانشجويان را بي‌انگيزه مي‌كند تقدم آموزش بر درمان بايد دردانشگاهها و بيمارستانهاي آموزشي فرهنگ سازي شود																							 
, رييس دانشگاه علوم پزشكي يزد با اشاره به اولويت داشتن امر درمان به آموزش در مراكز درماني، گفت: بايد در رشته‌هاي باليني تقدم آموزش بر درمان در دانشگاه و بيمارستان‌هاي آموزشي فرهنگ سازي شود. دكتر سيد جليل ميرمحمدي در گفت‌وگو با خبرنگار صنفي آموزشي خبرگزاري دانشجويان ايران (ايسنا)، آموزش و درمان را مكمل يكديگر دانست و افزود: در حال حاضر سهم درمان در بخش‌ها و دانشگاه‌هاي ما بيشتر است كه بايد براي ارتقاي كيفيت آموزش بحث اولويت آموزش فرهنگ سازي شود. وي دغدغه اشتغال فارغ‌التحصيلان علوم پزشكي را مهمترين چالش در عرصه آموزش پزشكي عنوان كرد و افزود: با توجه به اينكه براي تربيت دانشجويان علوم پزشكي هزينه‌هاي بسياري پرداخت مي‌شود بايد دولت برنامه ريزي جامع و بلندمدتي براي فراهم كردن شرايط اشتغال آنها درنظرگيرد. دكتر ميرمحمدي در عين حال گفت: درصد بسيار كمي از فارغ‌التحصيلان در رشته تخصصي خود جذب بازار كار مي‌شوند و دغدغه اشتغال دانشجويان را براي ادامه تحصيل دچار بي انگيزگي مي‌كند كه آثار منفي در پي خواهد داشت. رييس دانشگاه علوم پزشكي يزد &nbsp;با بيان اينكه در سطح كشور توزيع نيروي انساني &nbsp;علوم پزشكي متناسب با نياز نيست تصريح كرد: بسياري از فارغ التحصيلان تمايل دارند در مراكز استان‌ها مشغول به كار شوند اين در حاليست كه بسياري از روستاهاي ما با كمبود پزشك متخصص روبرو هستند. به گفته وي، &nbsp;در مراكز استانها و شهرهاي بزرگ نيز براي جذب نيرو محدوديت وجود دارد كه اين مساله موجب مي‌شود كه فارغ‌التحصيلان در رشته‌هاي ديگر مشغول به كار شوند. دكتر ميرمحمدي با انتقاد به اينكه تعداد فارغ‌التحصيلان رشته‌هاي علوم پزشكي متناسب با نياز جامعه نيست و اين عدم تناسب مشكلاتي پديد مي‌آورد، اظهار كرد: مي‌توان با تخصيص وام‌هاي اشتغال بخش خصوصي را فعال تر كرد و شاهد ارتقاي سطح سلامت جامعه باشيم.																							 
, به گزارش سرويس صنفي آموزشي خبرگزاري دانشجويان ايران، هدف از برگزاري اين جشنواره بررسي راهكارهاي هدفمند و بهينه سازي اردوهاي دانشجويي است. بر اساس اين گزارش برگزاري مسابقات و بخش كارگاه از بخش‌هاي اين جشنواره است كه در بخش كارگاهي، آموزش‌هاي لازم در زمينه‌هاي امداد و نجات زندگي، زندگي در شرايط سخت، مديريت گردشگري و حفظ و نگهداري از ميراث فرهنگي به صورت عملي در طول اردو ارايه مي‌شود. علاقه مندان شركت دراين جشنواره مي‌توانند مقالات خود را تا 9 تير ماه به دبيرخانه جشنواره به نشاني شاهرود، بلوار دانشگاه به صندوق پستي 326، دانشگاه صنعتي شاهرود، اداره كل امور فرهنگي ارسال كنند. لازم به يادآوري است دانشگاه‌هاي منطقه 3 شامل دانشگاه‌هاي بيرجند، تربيت معلم سبزوار، صنعتي شاهرود، علوم پايه دامغان، مازندران، گيلان، فردوسي مشهد و علوم كشاورزي و منابع طبيعي گرگان است.																							 
, همايش علم، معنويت و ايثار ويژه مديران مدارس منطقه 17 برگزار مي‌شود																							 
, به گزارش سرويس «آموزش و پرورش» خبرگزاري دانشجويان ايران، موسي‌پور دبير همايش علم، معنويت و ايثار ويژه مديران مدارس منطقه 17، با اعلام اين كه در اين همايش 250 نفر از مديران مدارس دولتي و غير انتفاعي و جمعي از مسؤولان و كارشناسان آموزش و پرورش شركت دارند، اهداف اين همايش را آشنايي هرچه بيشتر مديران با ويژگي‌ها و صفات پيامبر اعظم (ص)، ارتقاء سطح علمي مديران، هماهنگ‌سازي نظرات سازمان، منطقه و مدرسه و تبيين انتظارات در سال تحصيلي جديد عنوان كرد. وي، حضور اساتيد دانشگاهي در اين همايش و توضيح علمي موضوع را از نقاط برجسته اين برنامه برشمرد.																							 
, رييس دانشگاه تهران در مراسم آغاز سال تحصيلي جديد دانشگاه‌ها كه با حضور رييس‌جمهور برگزار شد با تاكيد بر لزوم توجه به دانشگاهها و مراكز علمي كشور، گفت: دانشگاه‌ها بزرگترين وزنه تضمين كننده امنيت كشور هستند. به گزارش خبرنگار صنفي آموزشي خبرگزاري دانشجويان ايران (ايسنا)، آيت‌الله عميد زنجاني در اين مراسم كه با حضور رييس‌جمهور و وزراي علوم و بهداشت در تالار علامه‌ اميني دانشگاه تهران برگزار شد، با اشاره به تقارن سه مناسبت آغاز سال تحصيلي جديد، ‌ماه مبارك رمضان و هفته دفاع مقدس گفت: اين سه تقارن پرمعنا و مبارك، هر كدام معناي ديگري را تكميل مي‌كند. وي با اشاره به تقارن ماه مبارك رمضان با آغاز سال تحصيلي جديد، گفت: در فرهنگ ما بزرگترين عبادت علم است و به توصيه معصومين نيز حتي در شبهاي قدر، علم عبادت محسوب مي‌شود. رييس دانشگاه تهران با بيان اينكه دانشگاه‌ها در حال حاضر دو رسالت پيشتاز را پيشرو دارند، گفت: اولين رسالت دانشگاهها تربيت نيروهاي انساني كارآمد براي رفع نيازهاي كشور و رسالت ديگر دانشگاهها نيز توسعه مرزهاي دانش نه تنها در سطح داخلي بلكه در سطح بين‌المللي است. وي گفت: كشور ايران امروز با پشت سر گذاشتن بيش از يك دهه از جنگ تحميلي، براي اينكه بخواهد دوباره به پاخواسته و تاريخ تمدن اسلامي را در جهان بر پا كند بايد از طريق دانشگاه‌ها اقدام كند. رييس دانشگاه تهران تاكيد كرد: براي برپايي تمدن اسلامي در جهان بايد به بازسازي فضاهاي آموزشي و تجهيزات علمي پرداخت كه اين امر به همت بالا در سطح ملي نيازمند است و هيات دولت و مجلس بايد در اين باره تلاش كنند. عميد زنجاني افزود: بايد با به روز كردن آزمايشگاه‌ها و بازسازي آنها، كشور توانمند ايران را يك بار ديگر بنيانگذار تمدن اسلامي در جهان كرد. رييس دانشگاه تهران تصريح كرد: پيشرفت دانشگاه‌ها زيرساخت تمام پيشرفت‌هاست، اگر دانشگاهي با مقام والا داشته باشيم مي‌توانيم همه نيازهاي كشور را رفع كنيم. وي افزود: امروز اكثر فرهيختگان كه زمام امور مملكت را بر عهده دارند فرزندان امام (ره) هستند و يك جهش مي‌تواند توانمنديهاي آنها را به حداكثر برساند. به گفته رييس دانشگاه تهران، دانشگاه‌ها بزرگترين وزنه تضمين كننده امنيت كشور مي‌باشند و اگر به امنيت ملي اهميت مي‌دهيم سرمايه بزرگ آن مربوط به دانشگاه‌هاست و كمك به دانشگاه‌ها مي‌تواند امنيت كشور را تضمين كند. وي تصريح كرد: امروزه در دنيا هر كس كه از نظر علمي داراي توانمندي باشد قدرتمند است، مبتكرين در جهان كساني هستند كه بيشترين علم را به خود اختصاص داده‌اند و بايد توجه داشت كه توليد علم از هر جهت موجب امنيت است. وي ابراز اميدواري كرد كه دولت با همتي بلند به مسائل دانشگاهي توجه كند. رييس دانشگاه تهران در ادامه ضمن عذرخواهي به دليل تاخير در برگزاري برنامه،‌ گفت: اين تاخير به خاطر رعايت حال رييس جمهور بود كه از سفري پر تلاش برگشته و ره‌آوردهاي ارزشمندي را براي مملكت آورده است. رييس دانشگاه تهران افزود: همه مشاهده كردند كه در رسانه‌ها چگونه اين سفر منعكس شد و متفكران نسبت به استدلالهاي نظام چگونه استقبال كرده و خضوع نشان دادند. وي از سفر رييس جمهور براي ابراز چند نكته استفاده كرد و گفت: در فرهنگ ما مسلمانان، مقدس‌ترين كلمه سوگند به خداوند است و خداوند متعال نيز خود به چيز ديگري همچون علم سوگند مي‌خورد. وي افزود: آنچه قلم مي‌نويسد تحقيقات و علم است، آنچه كه بايد گسترش يابد نيز علم است، نظام اسلامي يكي از خصوصيتش ارج نهادن به علم است و نيمي از دولت نيز به معنا و مفهوم علم مي‌باشد. عميد زنجاني در خاتمه خاطرنشان كرد: اينكه رييس‌جمهور مملكت اولين رييس‌جمهور عضو هيات علمي مي‌باشد مي‌تواند بسيار پرمعنا باشد، بنابراين حركت نظام نيز بايد به سمت علم باشد.																							 
, به گزارش سرويس صنفي آموزشي خبرگزاري دانشجويان ايران (ايسنا) منطقه فارس، دكتر كاتب معاون دانشگاه پيام نور در مراسم افتتاح اين واحد دانشگاهي که با حضور معاون استاندار، نماينده مردم جهرم در مجلس و جمعي از مسؤولان محلي برگزار شد، گفت: با راه اندازي واحد خاوران شمار مراکز دانشگاه پيام نور در کشور به 256 مرکز رسيد. وي افزود: يکي از افتخارات نظام جمهوري اسلامي ايران عدالت محوري و محروميت زدايي است که اين مساله در دانشگاه پيام نور به خوبي مورد توجه قرار گرفته است. وي اضافه کرد: يکي از بزرگترين افتخار انقلاب اين است که قبل از انقلاب 150 هزار دانشجو در کشور به تحصيل مشغول بودند که اين ميزان درحال حاضر به 2 ميليون و 200 هزار نفر افزايش يافته است. وي اضافه کرد: ميزان پذيرش دانشجو در سال 86 در مراکز دانشگاهي پيام نور افزايش چشمگيري خواهد داشت که با اين افزايش ديگر هيچ جوان ايراني مشکل حضور در محيط آموزش عالي را نخواهد داشت. وي يادآور شد: حذف کنکور به معناي حذف رقابت بين رشته اي و بين دانشگاهي نيست. بلکه ما بايد سعي کنيم با ايجاد زيرساختهاي لازم، جوانان براي ادامه تحصيل به خارج نروند. دكتر کاتب با بيان اينکه در حال حاضر 660 هزار دانشجو در دانشگاه پيام نور سراسر کشور تحصيل مي کنند، يادآور شد: دو سوم بار آموزش عالي کشور بر دوش پيام نور است که اميدواريم با تلاش همه دست اندرکاران زمينه رشد و تعالي جوانان کشور فراهم شود. جمال الدين ارجمند نماينده مردم جهرم در مجلس نيز در مراسم افتتاح دانشگاه پيام نور واحد خاوران اظهار داشت: به بخش اشتغال در جهرم توجه ويژه اي شده است که اميدواريم بزودي شاهد تحولات چشمگيري در منطقه باشيم. گفتني است در پايان اين مراسم کلنگ احداث ساختمان اصلي دانشگاه نيز درخاوران به زمين زده شد. گفتني است واحد خاوران در دو رشته حقوق و مديريت بازرگاني از ترم آينده آماده پذيرش130 دانشجو مي باشد.																							 
, دكتر مسعود ناصري پور، در گفت‌وگويي تفصيلي با خبرنگار آموزشي خبرگزاري دانشجويان ايران (ايسنا)، گفت: در بحث مربوط به آزمونها، دبيرخانه تنها برگزاركننده است ولي در آزمون پذيرش دستياري سال جاري دو نكته اساسي مطرح شد كه دبيرخانه نقش موثري در آن نداشت، نكته اول امنيت آزمون است كه مسئوليت حفاظت و امنيت آن بر عهده واحد حراست وزارت بهداشت است و دبيرخانه در اين خصوص نقشي ندارد، هر چند كه هيچ گونه شواهد و مستنداتي مبني بر اينكه اعتبار آزمون را زير سوال ببرد تا اين لحظه وجود نداشته و نظرات ساير سازمانهاي بازرسي كننده نيز مويد اين مطلب مي‌باشد. وي نكته دوم را روند طراحي سوالات بيان كرد و افزود: دبيرخانه تنها كار اجرايي آن را انجام مي‌دهد، مسئوليت استاندارد بودن و صحت سوالات، بر عهده هيات ممتحنه مربوط است كه اعضاي اين هيات نيز بر اساس قوانين مصوب شوراي آموزش پزشكي و تخصصي، براساس سهميه دانشگاه‌هاي علوم پزشكي تعيين مي‌شود و تنها تصويب آيين‌نامه و سياستگذاري در خصوص اين مسائل، در حيطه وظايف شوراي آموزش پزشكي و تخصصي است نه دبيرخانه شورا و براين اساس شورا مسئوليت طراحي سوال را به هيات ممتحنه تفويض مي‌كند، لذا هيات ممتحنه و ناظرين تعيين كننده كيفيت سوالات و مسئول پاسخگويي به چگونگي طراحي سوالات هستند. وي در پاسخ به اين سوال ايسنا كه چرا از ابتداي مطرح شدن اين مسائل و شايعات، عدم مسئوليت خود در اين خصوص را اعلام نكرديد، تصريح كرد: دليل اين امر آن است كه اذهان عمومي فكر مي‌كرد كه ما بايد پاسخگو باشيم. اين در حاليست كه بخش حراست وزارت بهداشت واحد آزمون دارد كه اين بخش مسوول حراست از آزمون است. ما نيز از روز اول اين مسائل را مطرح كرديم و ساير مسائل مطروحه از سوي دبيرخانه در رابطه با سلامت و صحت آزمون نيز بر اساس گفته‌ها و مسائل مطرح شده سازمانهاي بررسي كننده داخل و خارج از وزارتخانه بوده است. وي با اشاره به كليات سي و يكمين دوره آزمون پذيرش دستياري وزارت بهداشت، اظهار كرد: كار ثبت‌نام و طراحي سوالات اين آزمون از آبان ماه سال گذشته شروع شد. در آزمون اخير پذيرش دستيار بر خلاف سالهاي پيش، بر اساس مصوبات شوراي آموزش پزشكي و تخصصي، كليه اعضاي هيات علمي دانشگاه‌هاي علوم پزشكي سراسر كشور در كار طراحي سوالات نقش داشتند. وي با بيان اينكه بيش از 6 هزار سوال براي اين آزمون طراحي شده بود، گفت: همزمان كار طراحي سوالات مانند سالهاي گذشته نيز انجام شد تا اگر در فرايند طراحي سوالات به روش جديد يعني طراحي كشوري سوالات به مشكلي برخورديم، آزمون در موعد مقرر برگزار شود. ولي خوشبختانه روند طراحي سوالات با مشاركت اعضاي هيات علمي نيز، مشكل خاصي پيدا نكرد و سوالات خوب و استاندارد توسط ناظران انتخاب و تقسيم بندي شد و دقيقا تا لحظه‌اي كه قرار بود سوال براي تكثير آماده شود، هيچكس حتي خود بنده هم نمي‌دانستم كه چه دسته‌اي از سوالات به عنوان سوالات اصلي آزمون تكثير مي‌شود، بنابراين شايعه لو رفتن سوالات كاملا بي اساس بود. وي با اشاره به مساله تعويق در زمان برگزاري آزمون در موعد مقرر، خاطرنشان كرد: آزمون به دليل وجود درخواستهاي متعدد از سوي پزشكاني كه براي كمك به آسيب ديدگان فاجعه بم مراجعه كرده بودند، و به حكم وزير بهداشت به مدت يك ماه به تعويق افتاد كه اين مطلب نزديك به دو هفته قبل از زمان برگزاري آزمون به اطلاع داوطلبان رسيد. وي با تكذيب شايعه لو رفتن سوالات در زمان اصلي برگزاري آزمون به عنوان دليلي براي به تعويق انداختن زمان برگزاري اين آزمون، تصريح كرد: هرساله در زمان برگزاري آزمونهاي وزارت بهداشت ويا ساير آزمونهاي سراسري، مسايلي مبني بر لو رفتن سوالات يا فروش سوالات مطرح مي‌شود كه تمام آنها بررسي و پيگيري مي‌شود. در مورد اين آزمون نيز هميشه اين گزارشات وجود داشته و تمام آنها به واحد حراست وزارتخانه براي بررسي و پي گيري منتقل مي‌شد ولي تا كنون هيچ يك از اين گزارشات به اثبات نرسيده است. دكتر ناصري پور با بيان اينكه آزمون در كليه حوزه‌ها در كمال صحت و سلامت برگزار شد، اظهار كرد: تنها در حوزه تبريز يك مشكل كوچك ايجاد شده بود، به عبارت ديگر هر ساله 200 سوال براي اين آزمون انتخاب مي‌شود و براي جلوگيري از تقلب و تخلف اين 200 سوال به 4 دسته a ، b ، c و d تقسيم بندي مي‌شوند، ولي در حوزه تبريز تعدادي سوال از يك دسته كم و در عوض از دسته ديگر بيشتر ارسال شده بود كه اين امر منجر به تاخير نيم ساعته در برگزاري آزمون شد، ولي در تمام طول اين مدت داوطلبان در قرنطينه قرار داشتند، لذا امكان هر گونه سوء استفاده يا تخلف در اين مورد، منتفي است. دبير شوراي آموزش پزشكي و تخصصي وزارت بهداشت در ادامه تنها تغيير اين آزمون بر اساس مصوبات را مشاركت كليه اعضاي هيات علمي در طراحي سوالات عنوان كرد و گفت: اين مساله بحث جديدي نبوده و سالهاست كه پيشنهاد معاونين و اعضاي هيات علمي دانشگاه‌هاي علوم پزشكي كشور است، ولي براي آزمون اين دوره به مرحله اجرا درآمد و از سال آينده هيات ممتحنه كشوري كه اخيرا تشكيل شده است در تهران متمركز و به كار طراحي سوالات مي‌پردازند. ادامه دارد																							 
, دكتر جوادپور رييس دانشكده مهندسي دانشكده شيراز استاندارد كردن را عامل نخبه پروري بيان كرد و اظهار داشت: استانداردكردن فيلترهاي مختلف در حذف غيرنخبگان، زمينه لازم را براي توليد فكر و انديشه در ابعاد مختلف اجتماع فراهم مي‌كند. وي با بيان اينكه نحوه تدريس و متدهاي آموزشي بايد مبتني بر نخبه‌پروري باشد، اظهار داشت: موسسات آموزشي دولتي و غيردولتي كشور اگر ساختار و نگرش‌ سيستمي مطابق با استاندارد جهاني داشته باشند نخبه‌پروري علمي صورت مي‌گيرد. رييس دانشكده مهندسي دانشكده شيراز با بيان اينكه شرايط و فضاي لازم را بايد جهت رشد نخبگان در كشور فراهم كرد، افزود: اگر نخبه‌اي با شرايط رقابتي سخت توانست موقعيت علمي، اجتماعي، اقتصادي و سياسي خاص را پيدا نمايد، بايد ابزار لازم جهت مانور دادن در فضا و ميداني كه لازم است زنده بماند را به وجود آورد. وي وجود موقعيت و فضاي علمي مناسب را عامل حيات علمي دانشمندان و محققان بيان و تصريح كرد: متاسفانه در حال حاضر فضاي مناسبي در كشور براي زنده ماندن نخبگان فراهم نمي‌باشد و به همين علت مشكلات روز به روز بيشتر مي شود. دكتر جوادپور در ادامه به نظام ناكارآمد اداري و استفاده نكردن از تكنولوژي روز در كشور اشاره كرد كه مانند تارهاي عنكبوت دست و پاي نخبگان را در جهت حركت به سمت بالاي هرم مي‌بندد و ادامه داد: براي اينكه نخبگان در جامعه به وجود آيند و سطوح بالاي جامعه را اشغال نمايند بايد گردش نخبگي و حركت آنها را به سمت بالاي هرم جامعه مطالعه نمود و اينكه آيا ساختار موجود و فرهنگ سنتي و فرهنگ حاضر جامعه ما نخبه‌پرور مي‌باشد يا محصولات خود را توليد مي‌كند. وي در مجموع نخبه‌ها را كساني دانست كه قدرت انطباق بيشتري با محيط دارند و افزود: به عبارت ديگر با توجه به تعريف جديد از ضريب هوشي بالا، كساني كه هوش، استعداد و توانايي بالاتر، جرات تغيير، قدرت طراحي جديد و افرادي كه شخصيت رهبر و پيشرو بودن و افق ديد بالا را دارند و آنهايي كه بزرگ مي‌انديشند و افرادي كه سازنده فكر مي‌كنند و قدرت تصميم بالا و قدرت اصلاح جامعه را دارند، نخبه نام گرفته‌اند. رييس دانشكده مهندسي شيراز گفت: نخبگان درزمينه‌هاي مختلف اعم از فرهنگ، علم، سياست، اقتصاد، روان شناسي و جامعه‌شناسي و مسايل ديني وجود دارند و همگي در بافت اصلي جامعه هستند. وي با بيان اين مطلب كه نظام آموزش كشور و نگرش كلي مردم طوري طراحي شده است كه نخبگان زيادي در جامعه ما در زمينه‌هاي مختلف پرورش مي‌يابند، گفت: متاسفانه فرهنگ موجود و ساختار كلي حاكميت كشور طوري طراحي شده است كه تعداد زيادي از نخبگان يا به خارج از كشور مهاجرت مي‌كنند يا در سيستم نابود مي‌شود و درصد كمي به سمت بالاي هرم منتقل مي‌گردند. دكتر جوادپور درخصوص تغيير در نظام آموزشي و پژوهشي دانشگاهها جهت نخبه پروري بيشتر و جذب و حفظ آنها گفت: الگوي غربي در سيستم بومي كشور ما شايد براي رسيدن به هدف راه‌حل خوبي نباشد، اينكه كار را به كاردان سپرد يا اينكه احترام و تكريم خاصي براي افراد قايل بود، به فكر و انديشه افراد احترام گذاشت، رقابت سازنده مبناي كار باشد، فكر و انديشه خريدار داشته باشد، ايده‌هاي جديد قادر به متولد شدن و رشد باشد، همگي مي‌تواند در جذب و حفظ نخبه‌ها كمك كند ولي راه‌حل عملي در اين خصوص، استانداردسازي سيستمهاي آموزشي و پژوهشي است. وي گفت: در حال حاضر اكثريت تشكيلاتي كه در جامعه به وجود آمده‌اند به دلايل مختلف و عدم تعهد و مسؤوليت افراد در آنها به خوبي جوابگويي اهداف خود نيستند، اين تشكيلات مي‌توانند بيمارستانها، دانشگاهها، دادگاهها، صنايع و غيره را شامل شود. رييس دانشكده مهندسي شيراز افزود: در كل فرمول خاصي نمي‌تواند وجود داشته باشد كه در يك جامعه با فرهنگها و زمينه‌هاي مختلف، از آن پيروي نمود و مشكلات را حل كرد، بعضي‌ها معتقدند؛ نصايح مذهبي مي‌تواند كمك كند كه اين خود با توجه به پديده جهاني و اثرگذاري فرهنگ‌هاي ديگر و ارتباط جامعه با كشور و فرهنگ‌هاي ديگر ، مساله را در حد بالايي حل نمي‌كند. وي ادامه داد: عده‌اي ديگر معتقدند كه قانون و تكيه بر قانون و تدوين قانونهاي كارآتر مي‌تواند مساله را حل نمايد و اين در جامعه ما كه فرهنگ قانون‌گريزي حاكم شده است، مساله را حل نمي‌كند. بعضي ديگر معتقدند توليد ثروت در جامعه مي‌تواند شرايط لازم را براي زندگي بهتر و در نهايت حفظ نخبگان را به وجود بياورد. با توجه به ساختار نامناسب اقتصادي و اجتماعي كشور ثروت به دست عده محدودي مي‌افتد و اين خود فاصله طبقاتي شديد را به وجود مي‌آورد و عدالت اجتماعي را زير سوال مي‌برد و سم مهلك و كشنده براي نخبگان مي‌باشد. دكتر جوادپور در پايان گفت: دانشگاههاي كشور در حال حاضر تنها راهي را كه در پيش گرفته است ايجاد مراكز استعدادهاي درخشان و سعي در شناسايي نخبگان و كمك به پرورش آنها مي‌باشد.																							 
, مهلت ثبت‌نام در مقطع كارشناسي واحد بين الملل دانشگاه صنعتي شريف در جزيره كيش تا 31 شهريور ماه تمديد شد. به گزارش سرويس صنفي آموزشي خبرگزاري دانشجويان ايران (ايسنا)، واحد بين‌الملل دانشگاه صنعتي شريف در جزيره كيش براي سال تحصيلي جديد در رشته‌هاي مهندسي مكانيك، مهندسي مكاترونيك، مهندسي عمران، مهندسي فناوري اطلاعات، مهندسي برق و مهندسي كامپيوتر دانشجو مي‌پذيرد. علاقمندان مي‌توانند براي دريافت فرم ثبت نام و تكميل اطلاعات به نشاني اينترنتي www.kish.ac.ir مراجعه و جهت كسب اطلاعات بيشتر با شماره تلفن 66165041-021 تماس حاصل نمايند.																							 
, به گزارش خبرنگار خبرگزاري دانشجويان ايران (ايسنا) در آسياي ميانه، در قانون جديد آموزش چين تاکيد شده است که منابع آموزشي بايد قبل از هر چيزي نياز روستاها را بر آورده سازد. چين با اجراي اين قانون، نظام آموزشي 9 ساله را در اين کشور اجباري کرد. در قانون آموزش اجباري تجديد نظر شده چين آمده است : دولت هيچگونه شهريه و هزينه‌اي را از دانش آموزان نمي گيرد. همچنين دولت تلاش مي‌کند تا با اختصاص وجوه بيشتري به مدارس روستايي و مناطق فقير شهري فارغ التحصيلان و استادان دانشگاه ها را براي آموزش در روستاها تشويق نمايد.																							 
, جمعي از پذيرفته‌شدگان دوره فوق تخصصي وزارت بهداشت، درمان و آموزش پزشكي در اعتراض به آنچه تغيير در شرايط ثبت‌نام پس از اعلام اسامي پذيرفته‌شدگان خواندند در محل ساختمان وزارت بهداشت تجمع كردند. به گزارش خبرنگار «صنفي آموزشي» خبرگزاري دانشجويان ايران، با توجه به ابلاغ بخشنامه معاونت سلامت وزارت بهداشت، شرايط ثبت‌نام پذيرفته شدگان آزمون فوق تخصصي وزارت بهداشت پس از اعلام اسامي پذيرفته‌شدگان تغيير يافت كه همين مساله منجر به اعتراض پذيرفته‌شدگان شده است. در بخشنامه معاونت سلامت وزارت بهداشت كه خرداد 85 ابلاغ شده آمده است: با توجه به نياز شديد بسياري از نقاط محروم كشور به نيروي تخصصي و كمبود قابل توجه اين نيروها در اكثر نقاط كشور، لازم است از اعزام كليه پذيرفته‌شدگان رشته‌هاي فوق تخصصي يا فلوشيپ تا پايان انجام خدمات مورد تعهد جلوگيري شود. بر همين اساس معاون آموزشي وزارت بهداشت نيز طي ابلاغ بخشنامه‌اي به كليه دانشگاه‌هاي علوم پزشكي، شروع دوره فلوشيپ يا فوق تخصصي پذيرفته‌شدگان اين دوره‌ها را منوط به اتمام خدمات ضريب k دانسته است. بر اساس همين بخشنامه چنانچه تا پايان سال جاري و بر اساس گواهي حوزه سلامت وزارت بهداشت اين خدمات به اتمام رسيده باشد قبولي افراد در آزمون همچنان معتبر است و شروع تحصيل از ترم دوم سال 86-85 بلامانع خواهد بود و دانشگاه‌هاي مربوطه ملزم به ثبت نام و پذيرش اين قبيل پذيرفته شدگان هستند. با اين حال در مورد افرادي كه ضريب k در مهلت ياد شده تمام نمي‌شود در صورت توافق با حوزه معاونت سلامت، حداكثر تا پايان اسفند ماه 86 و ارايه به حوزه معاونت آموزشي براي شروع دوره تحصيلي معرفي مي‌شوند و در همين راستا ساير پذيرفته شدگاني كه تا تاريخ مقرر خدمات قانوني مورد نظر را به اتمام نرسانده و يا موافقت‌نامه براي شروع تحصيل ارايه نكنند، توسط افراد رزرو جايگزين خواهند شد. در همين راستا امروز جمعي از پذيرفته‌شدگان آزمون فوق تخصصي وزارت بهداشت در اعتراض به اين بخشنامه در ساختمان وزارت بهداشت تجمع كردند. يكي از معترضان در گفت‌وگو با ايسنا گفت: آذرماه زمان ثبت‌نام در اين آزمون بوده است و اسفند ماه آزمون برگزار شده و به دنبال آن نتايج نيز تا قبل از اتمام سال 84 اعلام شده بود، اين در حاليست كه بخشنامه معاونت سلامت در زمان ثبت‌نام پذيرفته‌شدگان براي ورود به دوره فوق تخصصي يعني خرداد 85 ابلاغ شده، در حالي كه هيچ يك از پذيرفته‌شدگان تا قبل از زمان ثبت‌نام يعني تيرماه 85 اطلاعي از اين بخشنامه‌ها و تغييرات نداشته‌اند. وي افزود: در زمان ثبت‌نام براي شركت در آزمون تنها ارايه گواهي شروع به انجام خدمات قانوني ضريب k شرط ثبت‌نام براي شركت در آزمون بوده است. يكي ديگر از معترضان، ادامه داد: اين بخشنامه نبايد در مورد پذيرفته‌شدگان اين دوره اجرا و اعمال شود بلكه بايد از دوره‌هاي بعدي اعمال شود تا حق پذيرفته‌شدگان تضييع نشود. يكي ديگر از پزشكان معترض در خاتمه، اظهار كرد: در صورت اجراي اين بخشنامه قبولي برخي از پذيرفته شدگان دوره فوق تخصصي لغو مي‌شود كه اين مسأله باعث تضييع حقوق اين افراد مي‌شود.																							 
, به گزارش ايسنا، روابط عمومي سازمان حمل ونقل وپايانه‌هاي كشور اعلام كرد: اين كارت راهنما شامل اطلاعاتي درباره حقوق مسافران در سفرهاي بين شهري و وظايف شركتهاي حمل ونقل مسافر ونيز يك برگ تقويم سال 1380 و دعاي سفر است. بنابراين گزارش، كارت راهنماي سفر در آستانه تعطيلات نوروزي از سوي سازمان حمل ونقل وپايانه‌هاي كشور و با مشاركت يكي از شركتهاي بيمه‌اي در شمارگان يك ميليون نسخه انتشار يافته وهمزمان با فروش بليت ويا در داخل وسايل نقليه در اختيار مسافران نوروزي قرار مي‌گيرد. براساس اعلام سازمان حمل ونقل و پايانه‌هاي كشور كليه مسافران نوروزي درصورت استفاده از وسايل نقليه عمومي بين شهري براي سفر،در برابر حوادث احتمالي بيمه شده‌اند.																							 
, رييس دانشگاه علم و صنعت ايران با رد شايعه ارسال نامه به 53 استاد دانشگاه مبني بر بازنشسته شدن آنها تا پايان سال، گفت: براي سال 85 هيچ برنامه‌اي براي بازنشستگي اعضاي هيات علمي نداريم. دكتر جبل ‌عاملي در گفت‌وگو با خبرنگار صنفي آموزشي خبرگزاري دانشجويان ايران (ايسنا)، گفت: با اختيارات مديريت دانشگاه، همه‌ برنامه‌هاي بازنشستگي كه از مديريت‌هاي قبل براي امسال تنظيم شده بود را نيز لغو كرديم همچنين &nbsp;8/1 ميليارد تومان بودجه كه براي پاداش پايان خدمت اعضاي هيات علمي بازنشسته در سال گذشته براي امسال تنظيم شده بود را &nbsp;عودت داديم. وي هم‌چنين اظهار كرد: تا پايان سال 85 تنها يك مورد بازنشستگي براي يكي از اعضاي هيات علمي داريم كه مشكلات شخصي داشته &nbsp;و عازم خارج از كشور است. رييس دانشگاه علم و صنعت &nbsp;هم‌چنين با بيان اينكه براي سال 86 نيز هيچ برنامه‌اي براي بازنشستگي اساتيد و دانشياران نداريم، بيان كرد: نامه‌اي كه براي سال‌هاي قبل تنظيم شده بود، در شهريور ماه امسال لغو شد و پيش‌بيني مي‌كنيم كه تا پايان برنامه چهارم توسعه نيز در سطح اساتيد و دانشياران هيچ‌گونه بازنشستگي نداشته باشيم، مگر اينكه با موانع قانوني برخورد كنيم و با مكاتباتي كه با وزارتخانه و سازمان‌هاي مربوط داشتيم به دنبال افزايش اختيارات خودمان در اين زمينه هستيم. وي در توضيح علت لغو برنامه‌هاي بازنشستگي سال‌هاي قبل به ايسنا گفت: براساس قوانين &nbsp;مديريت دانشگاه اختياراتي در اين زمينه دارد، بنابراين مديريت جديد از حداكثر اختيارات قانوني خود براي استفاده از اعضاي هيات علمي در جهت ارتقاي &nbsp;علمي دانشگاه استفاده كرد. به گفته رييس دانشگاه علم و صنعت، در مديريت جديد يك مورد بازنشستگي مربوط به اساتيد كه سه سال قبل حكم آن صادر شده بود داشتيم كه از شخص وزير علوم در اين خصوص درخواست تجديدنظر كرديم و ايشان نيز با نظر مساعد، درخواست ما را به معاون اول رييس ‌جمهور ارجاع دادند و ظاهرا معاون اول رياست جمهوري هم با بازگشت وي موافقت كردند و در حال انجام تشريفات لازم براي اين امر هستيم. وي با بيان &nbsp;اين‌كه برعكس آنچه شايع شده، دانشگاه برنامه‌ گسترده‌اي براي ايجاد كرسي‌هاي نظريه‌پردازي در دانشكده‌هاي مختلف با محوريت قطب‌هاي علمي و با حضئر اساتيد تمام دانشگاه در دست اجرا دارد، اظهار داشت: اميدواريم بتوانيم تا پايان سال جاري در برخي رشته‌ها نسبت به تاسيس اين كرسي‌ها اقدام كنيم. وي هم‌چنين تصريح كرد: مديريت دانشگاه، اساتيد دانشگاه را سرمايه‌ اصلي دانشگاه دانسته و تصور ما اين است كه بدون توجه به قابليت‌ها و تمايلات اساتيد، نمي‌توان برنامه‌ توسعه‌اي را اجرا كرد. رييس دانشگاه علم و صنعت ايران &nbsp;در پايان با بيان اين‌كه ارسال نامه به 53 استاد براي پيش‌بيني ظرفيت استخدامي دانشگاه و روال هر ساله‌ همه‌ دانشگاه‌ها و دستگاه‌هاست، عنوان كرد: يك مورد از اساتيد كه سن ايشان بيش از 70 سال است و طبق قانون تحت هيچ عنوان نمي‌شود ايشان را نگه داشت را نيز از وزير علوم درخواست كرديم كه از اختيارات ويژه‌ي خودشان استفاده كنند تا حكم بازنشستگي ايشان به تعويق بيافتد. گفتني است، روز گذشته يكي از اعضاي شوراي مركزي انجمن اسلامي دانشجويان دانشگاه علم و صنعت در تماسي با ايسنا مدعي شد از طريق يكي از اساتيد مطلع شده كه 53 استاد دانشگاه نامه‌اي مبني بر بازنشستگي شان تا پايان سال دريافت كرده‌اند.																							 
, به گزارش گروه دريافت خبر ايسنا، شركت صنايع پتروشيمي با صدور اطلاعيه‌اي از كليه سهامداران و نمايندگان قانوني آنها خواست جهت دريافت كارت ورود به جلسه با در دست داشتن برگ سهام و كارت شناسايي و يا برگ وكالت از روز شنبه چهارم خرداد ماه جاري در ساعات اداري به دفتر شركت مراجعه نمايند. لازم به ذكر است، اين جلسه‌ در ساعت 5 بعد از ظهر روز سه‌شنبه هفتم خرداد ماه در محل شركت صنايع پتروشيمي تشكيل مي‌شود.																							 
, سرپرست امور رفاهي و فرهنگي دانشجويان وزارت بهداشت از بازنگري دستمزد و كار دانشجويي، تجهيز خوابگاههاي دانشجويي به اينترانت دانشجويي و تنظيم آيين‌نامه بازرس دانشجو خبر داد. دكتر مسجدي در گفت‌وگو با خبرنگار صنفي آموزشي خبرگزاري دانشجويان ايران (ايسنا)، گفت: آيين‌نامه اصلاح دستمزد كار دانشجويي به دانشگاه‌ها ابلاغ مي‌شود كه براساس آن حق‌الزحمه دانشجويان بيش از 50 درصد افزايش يافته است. تدوين سند و برنامه استراتژيك فرهنگي دانشگاههاي علوم پزشكي وي در عين حال از تدوين سند و برنامه استراتژيك فرهنگي خبر داد و افزود: كليه فعاليت‌هاي فرهنگي، صنفي، دانشجويي و اجتماعي بر اساس اين سند تعريف مشخصي يافته است. دكتر مسجدي با تاكيد بر اينكه اين برنامه بلندمدت براي سه سال و نيم در نظر گرفته شده است، خاطر نشان كرد: پس از ابلاغ اين سند به دانشگاه‌ها آنها بايد فعاليت‌هاي فرهنگي خود را بر اساس برنامه مدون تنظيم كنند. وي نبود شاخص براي ارزيابي رشد فعاليت‌هاي فرهنگي و صنفي را از مشكلات مهم در اين عرصه عنوان كرد و افزود: براي اينكه بدانيم چقدر پيشرفت كرديم، دو هزار شاخص در نظر گرفته شده كه از اين ميان تعدادي براي ارزيابي فعاليت‌هاي فرهنگي، صنفي، رفاهي، اجتماعي و سياسي به دانشگاه‌ها ابلاغ مي‌شود. سرپرست امور رفاهي و فرهنگي وزارت بهداشت از طراحي سيستم اينترانت دانشجويي خبر داد و گفت: دانشجويان مي‌توانند با شاخصهاي مشخصي كه براي آنها در نظر گرفته شده از اينترنت استفاده كنند. وي با بيان اينكه بسياري از دانشگاه‌هاي ما به اينترنتي كه مورد نياز دانشجويان است تجهيز نشده است، تصريح كرد: با طراحي سيستم اينترانت تمام نيازهاي دانشجويان پيش بيني شده است. وي در عين حال به اشاره به اظهارات وزير بهداشت مبني بر غير علمي بودن استفاده دانشجويان از اينترنت تاكيد كرد: سرفصل‌هاي مختلفي در همه ابعاد و با رعايت تنوع در حوزه‌هاي مختلف براي استفاده دانشجويان در نظر گرفته شده است كه در صورت كمك وزارت اطلاعات و فناوري اين طرح در همين ترم اجرا مي‌شود. وي در ادامه افزود: پس از برطرف شدن مشكل فني اين طرح، تمام خوابگاه‌هاي علوم پزشكي به سيستم اينترانت مجهز مي‌شوند. تنظيم آيين‌نامه بازرس دانشجو وي از تنظيم آيين‌نامه بازرس دانشجو خبر داد و افزود: بر اساس اين آيين نامه هر دانشجو يك بازرس است و مي‌تواند مشكلات حوزه آموزشي، فرهنگي، رفاهي و پژوهشي را منعكس كند. سرپرست امور رفاهي و فرهنگي دانشجويان وزارت بهداشت در خاتمه با بيان اينكه هر دانشجو مي‌تواند در صورت داشتن ايده در حوزه خاص به عنوان عضو افتخاري فعاليت كند تصريح كرد: بر اين اساس دانشجويان مي توانند در حيطه انتظاراتي كه وزارتخانه مشخص مي‌كند و مرتبط با دانشجوست بر عملكرد دانشگاه و وزارتخانه نظارت داشته باشد.																							 
, به گزارش خبرنگار اقتصادي ايسنا، مدير گمركات استان گلستان با اعلام اين مطلب گفت: اين رقم نسبت به مدت مشابه سال قبل از لحاظ ارزش ‌?? درصد كاهش داشته است. همچنين طي اين مدت، صادرات از گمرك اينچه برون از لحاظ وزن و ارزش به ترتيب ‌?? و ‌?? درصد كاهش داشت. وي با اشاره به اين كه طي همين مدت ‌?? ميليون و ‌??? هزار دلار كالا از طريق اين گمرك صادر شده است، افزود: ‌?? هزار و ‌??? مسافر در ‌? ماهه سال جاري از طريق گمرك اينچه برون تردد كردند كه از اين تعداد ‌?? هزار و ‌??? نفر ماسفران ورودي به كشور و ‌?? هزار و ‌??? نفرمسافران خروجي بودند. گفتني است، صادرات تجارت چمداني در اين مدت يك هزار و ‌??? تن به ارزش يك ميليون و ‌?? هزار دلار بوده است.																							 
, معاون برنامه ريزي و ارزيابي دانشگاه پيام نور، اظهار كرد: دانشگاه پيام نور در چهار شهرستان فيروزكوه، اسلامشهر، رباط كريم و شميرانات دانشگاه ندارد كه بايد براي تاسيس اين واحدها به دانشگاه كمك شود. به گزارش خبرنگار صنفي آموزشي خبرگزاري دانشجويان ايران، دكتر غلامرضا كاتب در نشست مشترك مسئولين دانشگاه با فرمانداران استان تهران و جمعي از نمايندگان مجلس به تحصيل 660 هزار دانشجوي دانشگاه پيام نور در 282 مركز اشاره كرد و گفت: دانشگاه پيام نور به عنوان تنها مركز آموزش عالي است كه مي‌تواند سياست‌هاي كلان دولت و ماموريت‌هاي كلان استانداري تهران را انجام دهد. وي با بيان اينكه دانشگاه پيام نور در راستاي سياست دولت مبني برحذف سد كنكور برنامه‌هايي را آغاز كرده است، گفت: بر اساس اين برنامه تا پايان برنامه چهارم توسعه، هيچ فردي براي تحصيل از كشور خارج نمي‌شود كه اين مساله خواست كليه مسؤولان عالي رتبه كشور و قانون برنامه چهارم توسعه است. وي با اشاره به سياست استانداري مبني بر اجراي طرح ملي مهاجرت در كشور، اظهار كرد: دانشگاه اين اطمينان را مي‌دهد كه بتواند استانداري و نظام را براي رفع اين معضل كمك كند. وي افزود: دانشگاه پيام نور به عنوان تنها مركز آموزش عالي است كه مي‌تواند سياست‌هاي كلان دولت و ماموريت‌هاي كلان استانداري تهران را انجام دهد. دكتر كاتب از جمله نخستين برنامه‌هاي دانشگاه را پذيرش دانشجوي بومي در شهر تهران بيان كرد و گفت: دانشگاه پيام نور در نظر دارد تا در شهرهاي پر تراكم پذيرش بومي دانشجو را پررنگ كند. وي با اعلام اينكه دانشگاه پيام نور داراي حدود 57 هزار دانشجو در 9 مركز استان تهران است، اظهار كرد: اين آمار نشان مي‌دهد كه دانشگاه پيام نور سه برابر دانشگاه‌هاي دولتي روزانه دانشجو پذيرش مي‌كند. وي افزود: دانشگاه پيام نوردرصدد است در جهت رفع نيازهاي جامعه به سمت رشته‌هاي فني و كاربردي حركت كند. شوراي گسترش دانشگاه پيام نور تشكيل شود وي در بخش ديگري از سخنان خود، خاطرنشان كرد: قرار است كه در ابتدا يك هيات موسس به عنوان پايلوت جهت تشكيل شوراي گسترش پيام نور در سطح كشور تشكيل شود تا اين مساله يك جايگاه قانوني پيدا كند و دانشگاه براي شناسايي نكات ضعف و قوت خود اين طرح را با همكاري استانداران اجرا مي‌كند و بعد از آن نيز سازمان مديريت اين آمادگي را دارد تا اين طرح را به عنوان مصوبه هيات وزيران در دستور شوراي عالي اداري قرار دهد. وي با بيان اينكه دانشگاه دو مصوبه بسيار مهم را در هيات وزيران داشته است، اظهار كرد: بر اساس يكي از اين مصوبات استانداران موظف شدند كه ساختمان‌هاي مازاد سطح كشور را شناسايي و به دانشگاه پيام نور معرفي كنند تا دانشگاه براي اجراي اين طرح در سطح استانهاي نيازمند اقدام كند. دانشگاه پيام نور واحد كرج داراي شرايطي بحرانيست وي با اشاره به واحد كرج دانشگاه پيام نور، اظهار كرد: دانشگاه پيام نور واحد كرج با وجود 12 هزار 500 دانشجو داراي يك شرايط بحراني است. وي با اشاره به سفر رئيس جمهور در استان تهران، اظهار كرد:‌ بر اساس يكي از اين مصوبات بندي 50 ميليارد ريالي وجود دارد تا در غالب بودجه به دانشگاه پيام نور اختصاص دهند كه دانشگاه براي دستيابي به اين بودجه نيازمند كمك استانداري است.																							 
, به گزارش خبرگزاري دانشجويان ايران (ايسنا) بانك توسعه‌ آسيا پيشتر نرخ رشد هشت درصدي را در سال جاري براي اقتصاد چين پيش‌بيني كرده بود. به گزارش خبرگزاري آسوشيتدپرس، بانك توسعه‌ آسيا كه مقر آن در مانيل است در گزارش خود اعلام كرد، انتظار مي‌رود با سرمايه‌گذاري‌هاي قوي در پروژه‌هاي زيربنايي، اقتصاد چين در سال ‌???? از نرخ رشد ‌?/? درصدي و در سال ‌???? از نرخ رشد ‌?/? درصدي برخوردار باشد.																							 
, تعداد دروس، سوالات و زمان پاسخگويي آزمون سراسري سال 84 دانشگاه ها و مراكز آموزش عالي اعلام شد. به گزارش سرويس صنفي آموزشي خبرگزاري دانشجويان ايران، كنكور سراسري امسال با آزمون گروه آزمايشي رياضي و فني از صبح روز پنجشنبه 9 تير ماه در سراسر كشور آغاز مي‌شود و تا روز شنبه ادامه دارد. آزمون سراسري سال 84 تفاوتي با كنكور سال گذشته ندارد و از نظر تعداد دروس، سوالات و زمان پاسخگويي آزمون سراسري 84 نسبت به سال گذشته هيچ تغييري نكرده است. دروس عمومي به ترتيب زبان و ادبيات فارسي، زبان عربي، فرهنگ و معارف اسلامي و زبان خارجي است كه مجموعا در يك دفترچه چاپ مي‌شوند. تعداد سوالات هر درس 25 (يعني جمعا 100 سوال) و مدت پاسخگويي به سوالات تمام دروس چهارگانه عمومي مدت 75 دقيقه خواهد بود. دفترچه سوالات دروس عمومي قبل از دفترچه سوالات دروس اختصاصي در اختيار داوطلبان قرار مي‌گيرد. داوطلباني كه به سوالات معارف ديني جز اسلام پاسخ مي‌دهند و يا زبان خارجي انتخابي آنان غيرانگليسي است، بايد به جاي پاسخگويي به سوالات درس فرهنگ و معارف اسلامي و يا درس زبان انگليسي به سوالات مربوط به درس معارف ديني غير اسلام و درس زبان خارجي غيرانگليسي انتخابي كه به دفترچه آزمون عمومي آنان ضميمه شده است، پاسخ دهند. بعد از پايان يافتن زمان پاسخگويي، دفترچه سوالات آزمون عمومي، جمع آوري مي‌شود و سپس دفترچه‌هاي سوالات آزمون اختصاصي در بين داوطلبان توزيع مي‌شود. آزمون اختصاصي براي گروه آزمايشي رياضي، با سه درس رياضيات، فيزيك و شيمي مي‌باشد، جمعا 135 سوال، و در مدت 175 دقيقه برگزار مي‌شود. تعداد دو دفترچه براي آزمون اختصاصي گروه آزمايشي تجربي وجود دارد. دفترچه شماره 2 براي درس زمين شناسي با تعداد 25 سوال و در مدت 20 دقيقه، و دفترچه شماره 3 براي چهار درس رياضي، زيست شناسي، فيزيك و شيمي، جمعا 170 سوال با مدت پاسخگويي 175 دقيقه كه بلافاصله بعد از دروس عمومي، اين دو دفترچه به ترتيب در اختيار داوطلبان اين گروه قرار مي‌گيرد. سوالات دروس اختصاصي گروه آزمايشي علوم انساني، شامل دروس رياضي و اقتصاد، با تعداد مجموعا 35 سوال و زمان پاسخگويي 35 دقيقه در دفترچه شماره 2 و دروس ادبيات فارسي، زبان عربي، تاريخ و جغرافيا، علوم اجتماعي، فلسفه و منطق، روانشناسي جمعا 145 سوال با زمان پاسخگويي 130 دقيقه دردفترچه شماره 3 درج شده است. شايان ذكر است براي آن دسته از داوطلبان نظام جديد كه گواهينامه پيش دانشگاهي آنان علوم و معارف اسلامي مي‌باشد و در گروه آزمايشي علوم انساني متقاضي شده‌اند، بايد علاوه بر پاسخگويي به سوالات دفترچه‌هاي 1 و 2 و 3 اين گروه، به 20 سوال درس اصول عقايد و فقه مندرج در دفترچه شمار 4 در مدت زمان 20 دقيقه نيز پاسخ گويند. در گروه هنر، سوالات دروس اختصاصي در دو دفترچه يكي با شماره 2 شامل دروس درك عمومي هنر و درك عمومي رياضي - فيزيك با تعداد 60 سوال و زمان پاسخگويي 65 دقيقه ‌و ديگري دفترچه شماره 3 شامل دروس ترسيم فني، خلاقيت تصويري و تجسمي، خلاقيت نمايشي، خلاقيت موسيقي و خواص مواد، هر كدام 20 سوال مجموعا 100 سوال با 100 دقيقه زمان پاسخگويي قرار گرفه است. با ورود دانش آموزان نظام سالي واحدي به جرگه داوطلبان آزمون سراسري، و لزوم طراحي سوالات ويژه براي اين گونه داوطلبان، با توجه به محتواي مطالب درسي، سوالات آزمون در چند درس، مركب از دو يا سه بخش مي‌باشد. در اين صورت حالت دو بخشي مربوط به وضعيتي است كه تمام سوالات يك درس، خاص داوطلبان نظام ترمي واحدي و يا خاص داوطلبان نظام سالي واحدي باشد. (مانند درس عربي در گروه علوم انساني) و حالت سه بخشي مربوط به وضعيتي است كه در آن يك بخش مشترك هر دو نظام و يك بخش ويژه داوطلبان ترمي واحدي و بخش سوم ويژه داوطلبان سالي واحدي مي‌باشد (مانند درس زيست شناسي)، لازم است داوطلبان حتما در موقع پاسخ دادن به سوالات به اين نكته توجه كنند. تا سال 1381، پذيرش دانشجو براي رشته‌هاي زبان‌هاي خارجي فقط بر اساس نمرات دروس آزمون عمومي صورت مي‌گرفت. در آزمون سال 1381، داوطلباني كه قصد ورود به هر يك از رشته‌هاي مترجمي زبان انگليسي، زبان و ادبيات انگليسي و يا دبيري زبان انگليسي را داشتند، مي‌بايست علاوه بر سوالات آزمون دروس عمومي، به 70 سوال آزمون اختصاصي زبان انگليسي در مدت زمان 105 دقيقه پاسخ دهند. در آزمون سال جاري علاوه بر آزمون اختصاصي زبان انگليسي، آزمون اختصاصي زبانهاي فرانسه و آلماني با 70 سوال و مدت پاسخگويي 105 دقيقه براي متقاضيان ورود به اين رشته‌ها نيز برگزار مي‌شود.																							 
, وزير بهداشت، درمان و آموزش پزشكي از تشكيل كميته‌هاي راهبردي براي تدوين نقشه جامع علمي علوم پزشكي و تحقق فرمايشات مقام معظم رهبري خبر داد. دكتر كامران باقري لنكراني، در گفت‌وگو با خبرنگار صنفي آموزشي خبرگزاري دانشجويان ايران (ايسنا)، در خصوص تاكيدات اخير مقام معظم رهبري در خصوص آموزش عالي كشور، اظهار كرد: فرمايشات ايشان مثل هميشه راهگشا و الهام بخش بود و مدار جديدي را در حركت نظام آموزش عالي كشور مطرح كرد. وي افزود: توجه به فرمايشات ايشان، وضعيت آموزش عالي كشور را از لحاظ كيفي ارتقا خواهد داد. وي عملياتي كردن فرمايشات مقام معظم رهبري را يكي از برنامه‌هاي اجلاس اخير روساي دانشگاه‌هاي علوم پزشكي كشور عنوان كرد و گفت: در اين راستا گروه‌هايي براي پيگيري جدي اين مطالب تشكيل شده‌اند تا بتوان طي چند ماه آينده اين برنامه‌ها را در نظام آموزشي خود اجرايي كنيم. وزير بهداشت با بيان اينكه كميته‌هايي راهبردي براي تدوين نقشه جامع علمي در رشته‌هاي مختلف تشكيل شده است، گفت: كميته‌هاي مربوطه از چندي قبل وجود داشته است، ولي با تاكيدات مقام معظم رهبري كميته‌هاي مربوط در همين جهت فعال شده‌اند. وي خاطر نشان كرد: همچنين گروه ديگري نيز تشكيل شده است تا به صورت كلي تر به اين مساله نگاه كنند و نقشه جامع علمي مربوطه را در عرصه علوم پزشكي مورد توجه قرار دهند. دكتر باقري لنكراني در خاتمه همچنين توجه به تحققات، علوم پايه، تحقيقات دانشجويي را از ديگر تاكيدات مقام معظم رهبري عنوان كرد و گفت:‌ در مجموع فرمايشات مقام رهبري نشاط ويژه‌اي به فضاي آموزشي و تحقيقاتي كشور داد كه آثار پرخير و بركتي خواهد داشت.																							 
, يک روانشناس: ترس ازقبول‌نشدن، ميزان موفقيت کنکوريها را کاهش مي‌دهد																							 
, بسياري از خانواده با نزديک شدن به زمان برگزاري کنکور &nbsp;براي کاهش اضطراب فرزندانشان به روانشناسان مراجعه مي کنند؛ اين در حاليست &nbsp;كه بررسي وضعيت روحي و رواني فرزندان در روزهاي آخر امتحان کار ساز نيست. عباس زامياد، روانشناس و عضو هيات علمي دانشگاه در گفت‌وگو با خبرنگار صنفي آموزشي خبرگزاري دانشجويان ايران - منطقه کوير، گفت: بعضي از خانواده‌ها به قبول شدن فرزندانشان بسيار حساس و مرتبا به آنها مي گويند که بايد حتما در کنکور با رتبه عالي و رشته بسيار خوب قبول شوند، اين فشار فراوان خانواده‌ها درست نيست زيرا ترس از قبول نشدن در کنکور موفقيت آنها را کاهش مي دهد . وي اظهار داشت: اگر چه رقابت مي تواند موثر و کارساز باشد اما مقايسه فرزندان حتي با خواهر و برادرها نيز نتيجه عکس دارد و منجر به ايجاد فشارهاي رواني براي آنها مي‌شوند. به گفته وي، در زمينه رقابت فرد بايد خودش انگيزه رقابت داشته باشد نه اينکه با فشار و تحميل خانواده‌ها صورت بگيرد. اين روانشناس گفت: تغذيه مناسب در شب امتحان از اهميت خاصي برخوردار است، غذا ضمن انرژي زا و مقوي بودن نبايد سنگين باشد و در صورت وجود ترس و اضطراب فرد بايد تمرين آرامش عضلات را انجام دهد (چشمها را بسته سه بار عضلات دست و و پا را شل و سفت كرده و يک منظره طبيعي را در ذهن خود مجسم نمايد و به خود بگويد آرامش). وي ياداور شد : نظم بخشيدن به کارها در شب و جلسه امتحان نيز مهم است زيرا دير خوابيدن در شب قبل از آزمون، آماده نکردن وسائل لازم، مشخص نبودن محل امتحان و دير رفتن به جلسه از عواملي است که منجر به ايجاد اضطراب در داوطلب مي‌شود.																							 
, به گزارش خبرگزاري دانشجويان ايران (ايسنا)، تحليلگران صنعت خودرو اعلام كردند: فروش خودرو در بازارهاي آمريكا در ماه ژانويه به ‌?/?? ميليون دستگاه رسيد، اين در حالي است كه اين ميزان در ژانويه سال گذشته‌ ‌?/?? ميليون دستگاه و در ماه دسامبر ‌?/?? ميليون دستگاه بوده است. ديويد ليتمن ـ اقتصاددان آمريكايي ـ پيش‌بيني كرد كه فروش سال جاري خودرو در آمريكا نسبت به سال گذشته ميلادي اندكي كاهش داشته باشد. به گزارش خبرگزاري شينهوا، شركت‌هاي خودروسازي جنرال موتور، فورد و دايملر كرايسلر مدل‌هاي جديدي را وارد بازار كرده‌اند و در تلاش هستند تا بتوانند از پيشرفت شركت‌هاي تيويوتا، نيسان و ديگر شركت‌هاي خودروسازي غير آمريكايي در بازار سهام جلوگيري كنند.																							 
, دكتر محمد باقر لاريجاني، رييس مركز تحقيقات غدد درون‌ريز و متابولسيم ايران در گفت‌وگو با خبرنگار سرويس آموزشي خبرگزاري دانشجويان ايران (ايسنا)، اين دو كتاب را با عناوين «پيوند اعضا» و «ملاحظات اخلاق در پزشكي» بيان كرد. وي در خصوص كتاب پيوند اعضا، تصريح كرد: اين كتاب حاوي آخرين اطلاعات علمي پيوند در كشور، وضعيت كلي پيوند در دنيا، بررسي تمام جنبه‌هاي اخلاقي مربوط به پيوند، سابقه تاريخي، حقوقي و فقهي بحث‌هاي قانونگذاري كشور در زمينه پيوند اعضاست. وي با بيان اينكه در تهيه اين كتاب از مشاركت اساتيد پزشكي و حوزه عليمه استفاده شده است، گفت: تهيه اين كتاب در عرصه اخلاق پزشكي كار جديدي است. دكتر لاريجاني با بيان اينكه انتشار اين كتاب در قالب يك كار تحقيقاتي است، تصريح كرد: چارچوب اين كتاب اخلاق پزشكي با ايده اسلام است. معاون پژوهشي دانشگاه علوم پزشكي در رابطه با كتاب ملاحظات اخلاقي پزشك و بيمار، خاطرنشان كرد: در مقدمه اين كتاب بحثهاي اخلاق پزشكي متعارف دنيا مورد بررسي قرار گرفته است. وي با بيان اينكه نگرش در خصوص اخلاق پزشكي در ايران آشكار نيست، تصريح كرد: مساله اخلاق پزشكي مبحثي است كه در عرصه فرهنگي اهميت زياد دارد. همچنين در اين كتاب، برخي از مباحث ديگر اخلاق پزشكي چون اخلاق در پژوهش و آموزش، نحوه آموزشهاي نوين، سابقه پزشكي پزشكي در دنيا و ايران بررسي شده است. به گفته وي، در متن كتاب، موردهاي مشكل اخلاق پزشكي با استفاده از بخش family medicine كانادا ترجمه و مورد استفاده قرار گرفته است كه طي بررسي موردهاي مشكل اخلاق پزشكي، به مواردي كه نحوه بحث آنها با نگرش فرهنگي ما متفاوت بوده است، اشاره شده است. دكتر لاريجاني با برشمردن تاثيرات آموزش اين كتاب، اظهار كرد: ‌اين كتاب نشان دهنده تصميم‌گيري‌ در مورد مسايل مختلف و مشكل اخلاق پزشكي است. رييس مركز تحقيقاتي غدددرون ريز و متابوليسم دانشگاه علوم پزشكي تهران در خاتمه با بيان اينكه اين كتاب يك نگرش جديد در خصوص اخلاق پزشكي كشور مطرح مي‌كند، گفت: تا كنون كارهايي در رابطه با اخلاق پزشكي انجام شده است كه ايجاد بخش اخلاق پزشكي در وزارت بهداشت نمونه‌اي از آن است.																							 
, مهندس طاهره سيدنا، مدير دفتر استعداد‌هاي درخشان دانشگاه صنعتي اميركبير در گفت‌وگو با خبرنگار آموزشي خبرگزاري دانشجويان ايران (ايسنا)، اظهار كرد‌: وزارت علوم اخيرا آيين‌نامه‌اي را به دانشگاهها ابلاغ كرده است كه براساس آن دانشگاهها مي‌توانند دانشجويان ممتاز كارشناسي ارشد خود را بدون آزمون ورودي در مقطع دكتري بپذيرند. اين آيين‌نامه در دانشگاه بررسي و مقرر شد كه هر سال 20 درصد ظرفيت رشته‌هاي مقطع دكتري به دانشجويان ممتاز مقطع كارشناسي ارشد اختصاص يابد كه بدون شركت در آزمون ورودي پذيرفته شود. مهندس سيدنا در ادامه درخصوص شرايط دانشجويان ممتاز كارشناسي ارشد براي پذيرش بدون آزمون در مقطع دكتري، گفت: داشتن يك مقاله در مجلات isi، ثبت اختراع، المپيادي بودن دانشجو، معدل بالاي 17 در مقطع كارشناسي ارشد، دارا بودن نمره عالي در تز كارشناسي ارشد از شرايط ورود بدون آزمون به مقطع دكتري است ضمن آنكه نبايد از زمان فارغ‌التحصيلي دانشجويان مقطع كارشناسي ارشد بيشتر از 2 سال گذشته باشد. مدير دفتر استعدادهاي درخشان دانشگاه اميركبير در پايان خاطرنشان كرد: دانشگاه همچنين پذيرش بدون كنكور در مقطع كارشناسي ارشد را براي دانشجويان ممتاز در دست بررسي دارد و آيين‌نامه مربوط به آن در حال تدوين است.																							 
, به گزارش خبرگزاري دانشجويان ايران(ايسنا)، سازمان سنجش آموزش كشور اعلام كرد: اسامي پذيرفته شدگان نهايي گروه‌هاي مختلف آزمايشي دوره‌هاي كارداني، ‌كارشناسي پيوسته و كارشناسي ناپيوسته آزمون دانشگاه جامع علمي كاربردي سال 1382 و همچنين اسامي پذيرفته‌شدگان نهايي رشته‌هاي متمركز بانضمام اسامي معرفي‌شدگان چند برابر ظرفيت برخي از رشته محل‌هاي داراي مراحل مصاحبه و يا آزمون عملي اين آزمون فردا در ويژه‌نامه پيك سنجش منتشر مي‌شود و از طريق باجه‌هاي روزنامه فروشي سراسر كشور در اختيار داوطلبان قرار خواهد گرفت.																							 
, به گزارش گروه دريافت خبر خبرگزاري دانشجويان ايران (ايسنا)، دكتر محمد مهدي زاهدي همچنين مزيت ديگر سفرهاي استاني را آشنايي وزيران با مسائل و مشكلات كشور دانست و گفت: ‌دولت نهم مصمم است تا پايان برنامه چهارم توسعه، مشكلات عديده مردم را حل كند تا ملت شهد شيرين زندگي در جمهوري اسلامي را بيش از پيش بچشند. وي در ادامه اين جلسه كه با حضور نماينده مجلس، فرماندار، امام جمعه و مسئولان محلي شهرستان دماوند برگزار شد، با ارائه گزارشي از نتايج و مصوبات جلسه هيات دولت در خصوص استان تهران اظهار داشت: هيات دولت تا كنون سه جلسه پربار در ارتباط با مسائل مبتلا به استان تهران برگزار كرده و با طرح و بررسي مسائل اين استان، مصوبات و راهكارهاي اجرايي مناسبي نيز به تصويب رسيده است. وي همچنين جايگاه آموزش عالي منطقه دماوند را با تحصيل 25 هزار دانشجو و فعاليت شاخه‌هايي از دانشگاه علم و صنعت، دانشگاه‌هاي پيام نور و آزاد و همچنين دانشگاه غيرانتفاعي ارشاد در اين شهرستان مناسب توصيف کرد و گفت: بهتر است در خصوص ايجاد دانشگاه‌هاي دولتي در منطقه دماوند فعاليت بيشتر صورت گيرد. وي گفت: همچنين در راستاي حمايت از دانشگاههاي غيرانتفاعي طي توافقنامهاي که با وزير کار منعقد کرده‌ايم مقرر شده به دانشگاههاي غيرانتفاعي ايجاد شده بعد از سال هشتاد و يک، اعتبار ساخت وساز مناسبي پرداخت شود. وزير علوم در بخش ديگري از سخنان خود درخصوص پرداخت شهريه دانشگاههاي غيرانتفاعي گفت: براي حل مشکل پرداخت شهريه از طرف برخي از دانشجويان، بخشي از بودجه صندوق رفاه دانشجويان را به دانشگاههاي غيرانتفاعي اختصاص داده و همچنين اميدواريم با توافق صورت گرفته با وزير مسکن بتوانيم زمينهايي را با قيمت مناسب براي ساخت اين دانشگاهها اختصاص دهيم. وزير علوم در بخش پاياني سخنان خود با اظهار خرسندي از درصد پايين بيکاري در شهرستان دماوند نسبت به کل کشور (9درصد) در خصوص طرح مسائل منطقه دماوند و تقاضاهاي مطروحه مسئولان اين شهرستان با اعضاي هيات دولت و شخص رئيس جمهوري قول مساعد داد. همچنين در اين جلسه فرماندار شهرستان دماوند و ساير مسؤولان شهرستان مواردي از قبيل انتقال بخشي از مديريت‌هاي کلان تهران به دماوند، بررسي موقعيت مناسب دماوند براي جذب جمعيت تهران، شناخت دماوند به عنوان قطب گردشگري کشور، اصلاح مهندسي جاده هراز، تأسيس کتابخانه‌هاي مناسب در منطقه و رسيدگي به وضعيت بهداشت و آب شرب روستايي و تعدد مراکز انتظامي در دماوند را خواستار شدند.																							 
, به گزارش خبرنگار بورس خبرگزاري دانشجويان ايران (ايسنا)، مبادلات مزبور توسط ‌?? شركت از شركت‌هاي كارگزاري تبريز به نام‌هاي بانك صادرات، بانك سپه، نهايت‌نگر، بانك رفاه كارگران، بانك مسكن، دنياي خبره، بانك ملي، راهنماي سرمايه‌گذاران، بانك ملت، بانك تجارت، توسعه سرمايه دنيا، ايران‌بورس و سرمايه‌گذاري ملي ايران انجام شده و تعداد خريداران ‌??? نفر بوده است. همچنين دراين مبادلات قيمت سهام ‌?? شركت افزايش و ‌?? شركت كاهش و يك شركت ثابت ماند. در مبادلات اين هفته سهام سه شركت سرمايه‌گذاري پتروشيمي، سرمايه‌گذاري غدير و پتروشيمي آبادان بيشترين خريدار و سه شركت سرمايه‌گذاري ملي ايران، سرمايه‌گذاري غدير و سرمايه‌گذاري ساختمان ايران بيشترين ارزش ريالي مبادلات را دارا بوده‌اند.																							 
, به گزارش خبرگزاري دانشجويان ايران(ايسنا)، تان جيا شيان ـ عضو شوراي دولتي چين ـ ابراز اميدواري کرد انگليس در ياري به اتحاديه اروپا براي پذيرش جايگاه اقتصاد بازار کامل چين و لغو منع فروش سلاح به چين نقش فعالي ايفا کند. وي اين مطلب را هنگام ملاقات با درلينگ وزير تجارت و صنايع انگليس عنوان کرد. درلينگ اظهار كرد: انگليس از پذيرش جايگاه اقتصاد بازار کامل چين از سوي اتحاديه اروپا حمايت مي کند و با تمام توان به حل هرچه زودتر اين مسئله ياري خواهد کرد. تان جيا شيان با اشاره به مناسبات دو کشور تأکيد كرد: چين به عنوان يک کشور در حال رشد به توسعه مناسبات با لندن اهميت مي‌دهد و مايل است با تشريک مساعي با اين کشور، مناسبات مشارکت راهبردي همه جانبه را تعميق بخشد.																							 
, دكتر بازرگاني عضو هيات علمي دانشگاه علامه طباطبايي در گفت‌وگو با خبرنگار سرويس آموزشي ايسنا، گفت: آيا وزارت علوم مي‌خواهد از طريق پذيرش دانشجوي نيمه حضوري كسب درآمد &nbsp;كند، دانشگاه نبايد منبع درآمد شود و نبايد علم را با پول مقايسه و قاطي كرد. وي تصريح كرد: نبايد گفت كه دانشگاه‌ها بايد خرج خودشان را در بياورند، كدام استادي راضي مي‌شود كه از دانشجويان فقير پول گرفته شود تا بتواند در كلاس‌هاي نيمه حضوري شركت كند و با اين شهريه‌ها حقوق استاد را بدهند، كتاب بخرند. &nbsp; اين استاد دانشگاه گفت: اگر وزارت علوم بودجه ندارد تعداد دانشگاه‌ها را كم كند و پذيرش دانشگاه‌ها را كاهش دهد. طرح پذيرش نيمه حضوري بزرگترين مشكل را براي افراد بي‌بضاعت فراهم كند، چرا به صرف نداشتن پول بايد در قسمت پايين جامعه قرار بگيرند. دكتر بازرگاني در ادامه اظهار داشت: چرا با اين روش خانواده‌ها را در فشار قرار دهيم كه خانواده‌اي &nbsp;قرض كند تا فرزندش &nbsp; ادامه تحصيل دهد، درحالي كه بايد از هزينه‌هاي ديگر بكاهيم و تحصيل را رايگان كنيم. او با بيان اينكه بايد وزارت علوم در مقابل تحصيل كرده‌هاي دانشگاه‌هاي دولتي جوابگو باشد، اشتغال را ريشه‌ بسياري از ‌آسيب‌هاي اجتماعي دانست. عضو هيات علمي دانشگاه علامه طباطبايي گفت: وقتي زمينه اشتغال وجود نداشته باشد، فارغ‌التحصيلان با مشكلاتي مواجه مي‌شوند كه پاسخگويي به آن از توان ما خارج است. ممكن است اين افراد بيكار دنبال اعتياد و ساير موارد ديگر بروند، اين افراد در جامعه ما هستند و دور از جامعه نيستيد، نبايد چشم‌هايمان را روي هم بگذاريم و واقعيت‌ها را نبينيم. دكتر بازرگاني تصريح كرد: سيل متقاضي ورود به دانشگاه‌ها به اين دليل است كه براي ديپلمه در كشور هيچ كاري وجود ندارد و فرد براي داشتن &nbsp;كار وارد دانشگاه مي‌شود، در حاليكه نمي‌داند حتي براي مقاطع ليسانس و فوق ليسانس هم كاري وجود ندارد. وي در ادامه تاكيد كرد: &nbsp; دانشگاه‌هاي دولتي نبايد &nbsp;سپر بلاي گسترش آموزش عالي شوند. افرادي كه پول كافي دارند مي‌توانند با شركت در آزمون ساده‌ دانشگاه‌ آزاد ادامه تحصيل دهند و من به عنوان استاد دانشگاه مخالف پذيرش دانشجوي نيمه حضوري هستم. دكتر بازرگاني در خاتمه اظهار داشت: پذيرش دانشجوي نيمه حضوري مشكلي را حل نمي‌كند بكله باعث مي‌شود كه مشكل‌هاي عديده‌ي ديگري از جاهاي ديگر نمود كند.																							 
, به گزارش سرويس صنفي آموزشي خبرگزاري دانشجويان ايران (ايسنا)، اين نمايشگاه روز دوشنبه 13 شهريور ماه با حضور دانشگاه‌هاي داخلي و خارجي مورد تاييد وزارتين علوم و بهداشت، مراكز تحقيقاتي، موسسات آموزشي، صنايع، تجهيزات و تكنولوژي علمي و آموزشي برپا مي‌شود. گفتني است، اين نمايشگاه تا 18 شهريور ماه در سالن‌هاي 35 و 38 داير است و بازديد براي عموم آزاد است.																							 
, به گزارش خبرنگار صنفي آموزشي خبرگزاري دانشجويان ايران (ايسنا)، كارت آزمون كارشناسي ارشد سال تحصيلي ‌??-85 رشته‌هاي گروه‌ پزشكي وابسته به وزارت بهداشت در روزهاي ‌?? و ‌?? خرداد توزيع مي‌شود. داوطلبان جهت كسب اطلاعات بيشتر مي‌توانند به روزنامه‌هاي كثيرالانتشار ‌?? ارديبهشت و يا به نشاني اينترنتي http://dem.hbi.ir مراجعه كنند.																							 
, به گزارش سرويس صنفي آموزشي خبرگزاري دانشجويان ايران (ايسنا)، اين همايش با هدف ضرورت برنامه ريزي و ارائه برنامه‌هاي اساسي و كاربردي و همچنين توسعه علمي، آموزشي و پژوهشي دانشكده‌هاي روان شناسي و علوم تربيتي كشور برپا مي‌شود. در اين همايش 15 تن از روساي دانشكده‌ها به همراه معاونانشان به بحث و تبادل نظر و ارائه راهكار مناسب در اين خصوص خواهند پرداخت. ‌در گردهمايي امسال يك هدف ويژه دنبال مي شود و آن تصويب اساسنامه تاسيس مجمع روساي دانشكده‌هاي روان شناسي و علوم تربيتي سراسر كشور است.																							 
, توضيح وزارت علوم درباره يك خبر؛ دغدغه هميشگي وزارت علوم، فراهم آوردن فرصت‌هاي برابر تحصيلي براي همه اقشار جامعه است																							 
, به گزارش سرويس آموزشي ايسنا، متن اين پاسخ كه طي نمابري در اختيار اين خبرگزاري گذاشته شد، به شرح زير است: 1- اصل تحقق عدالت اجتماعي و اصل برابري فرصت‌ها براي همه انسانها، به خصوص در زمينه كسب علم و دانش از اصول بسيار مهم و بنياديني است كه وزارت علوم، تحقيقات و فناوري به عنوان منظر متعالي و هدف نهايي، هميشه مد نظر قرار داده است. بر اين اساس، تحرك اميدبخش دختران و زنان در حوزه آموزش عالي از جمله افتخارات اين بخش است. 2- به اين ترتيب، وزارت علوم نه تنها درصد محدود كردن پذيرش دختران در رشته‌هاي مختلف نيست، بلكه به جد معتقد است كه بقيه بخش‌هاي جامعه، ازجمله حوزه مسئوليت‌هاي اجرايي و حوزه‌هاي اقتصادي و اجرايي نيز بايد از اين تحول‌ها استقبال كنند تا زنان توانمند و هوشمند كشورمان بتوانند در ساير عرصه‌هاي جامعه هم مثل آموزش عالي، توان و قابليت‌هاي خود را به منصه ظهور برسانند. 3- همان طور كه در مصاحبه جناب آقاي دكتر رحيمي رييس محترم سازمان سنجش نيز آمده است، سخنان ايشان به نوعي پيشنهاد و نظر شخصي بوده و اصولا در اين زمينه تصميم گيري به عهده مراجع ذي‌صلاح است، به علاوه، دغدغه هميشگي وزارت علوم، فراهم آوردن فرصت‌هاي برابرتحصيلي براي همه اقشار جامعه، بدون در نظرگرفتن ، سن، جنس و طبقه اجتماعي، بوده و هست.																							 
, دکتر جمال زماني، عضو هيات علمي دانشگاه خواجه نصير در گفت‌وگو با خبرگزاري دانشجويان ايران(ايسنا)- منطقه خراسان، با بيان اين مطلب افزود: انتخاب يک استاد به سمت رياست دانشگاه هر چند از نظر علمي بسيار توانمند باشد ولي از نظر مديريتي قدرت و توان لازم را نداشته باشد اشتباه است. وي در رابطه با انتخابي شدن روساي دانشگاهها اظهار داشت: متاسفانه دانشگاههاي ما از يک آفت دسته‌بندي و گروه‌بندي رنج مي‌برند و اين آفت باعث شده تا اساتيد به دلايل غيرعلمي يا خلاف منافع دانشگاه رييس دانشگاه را انتخاب کنند. دكتر زماني با بيان اينکه چنين انتخابي سبب مي شود تا رييس انتخاب شده وام‌دار به گروه اکثريتي که به وي راي داده‌اند شود گفت: در اين صورت عدالت رعايت نمي‌شود و بايد بپذيريم که لازم است رييس دانشگاه بايد با مسوولين رده بالاي ستادي وزارت علوم هم‌راستا باشد تا برنامه‌هاي وزارت علوم در دانشگاه اجرا گردد.																							 
, به گزارش ايسنا، امروز سكه طرح حضرت امام (ره) در بيشتر صرافي‌ها يك ميليون و 460 هزار ريال خريداري و يك ميليون و 480 هزار ريال به فروش مي‌رسد. يك سكه بهارآزادي نيز يك ميليون و 660 هزار ريال خريداري و يك ميليون و 720 هزار ريال به فروش مي‌رسد. يك سكه نيم بهارآزادي نيز با كاهش ارزش همراه بود و 725 هزار ريال خريداري و 745 هزار ريال به فروش مي‌رسد. سكه ربع بهارآزادي نيز بدونن تغيير قيمت 360 هزار ريال خريداري و 380 هزار ريال به فروش مي‌رسد.																							 
, آزمون سراسري دانشگاه آزاد با شركت بيش از يك ميليون داوطلب، پنج‌شنبه برگزار مي‌شود																							 
, به گزارش خبرنگار آموزشي ايسنا، آزمون سراسري رشته‌هاي غيرپزشكي دانشگاه آزاد اسلامي با شركت بيش از يك ميليون داوطلب از 19 تير در 162 حوزه داخلي و خارجي برگزار مي‌شود. اين آزمون به طور همزمان در كشورهاي آذربايجان، آلمان، تركيه، قطر، كويت، مسكو، امارات متحده عربي و لبنان برگزار مي‌شود. كارت داوطلبان تهراني در دانشكده تربيت بدني و علوم ورزش واحد تهران مركزي، دانشكده تربيت معلم مركز شكوه واحد تهران جنوب، دانشكده زبان‌هاي خارجي واحد تهران مركزي، دانشكده علوم پايه واحد تهران شمال، دانشكده تحصيلات تكميلي واحد تهران جنوب، دانشكده تربيت معلم مركز بهار واحد تهران جنوب و مركز پيش‌دانشگاهي دخترانه شماره 4 سما (حوزه خواهران) و دانشكده فني مهندسي واحد تهران جنوب، مجتمع آموزشي وليعصر (عج) واحد تهران مركزي، دانشكده علوم انساني واحد تهران شمال، موسسه آموزش آزاد واحد تهران سماء و دبيرستان پسرانه شماره 1 سما (حوزه برادران) توزيع مي‌شود. گفتني است، توزيع كارت تا فردا سه شنبه ادامه دارد و آن دسته از داوطلبان كه تاكنون موفق به شناسايي حوزه توزيع كارت خود نشدند، مي‌توانند براي اطلاع بيشتر به سايت اينترنتي مركز آزمون دانشگاه آزاد اسلامي به آدرس www.azmoon.org مراجعه كنند.																							 
, به گزارش گروه دريافت خبر ايسنا، دكتر احمد عريان رييس دانشگاه خليج فارس افزود:‌ با توجه به مشكلات كمبودهايي كه در زمينه هاي آموزشي، پژوهشي و تحقيقي در دانشگاه خليج فارس وجود دارد اما تعداد قابل توجهي از دانشجويان اين دانشگاه در كنكور كارشناسي ارشد امسال پذيرفته شدند كه اين نشان دهنده روند رو به رشدي است كه دانشگاه خليج فارس داشته است . وي افزود:‌ما در كنكور امسال در رشته حسابداري نفر اول داشتيم كه در دانشگاه تهران پذيرفته شد و يا در رشته مهندسي كشتي سازي ، نفرات سوم، پنجم و هفتم و غيره از اين دانشگاه بود كه 7 نفر در دانشگاه صنعتي شريف پذيرفته شدند كه آمار فوق بيانگر بلوغ علمي است كه در دانشگاه خليج فارس در حال شكل‌گيري است. وي در ادامه گفت: ‌دانشگاه خليج فارس دانشگاه نوپايي است و اين نوپا بودن مشكل خاص خود را دارد، لذا اگر مسؤولان همت كنند و ما را در حل مشكلات عديده ياري رسانند بي شك در آينده‌اي نزديك شاهد رشد و پيشرفت بيشتر دانشگاه در ميان دانشگاههاي كشور خواهيم بود. دكتر عريان در مورد مشكلات دانشگاه گفت: مشكلات بسيار زياد است با كمترين هزينه قابل برطرف شدن است مثل سنگ فرش كردن پياده روهاي اطراف دانشگاه، افزايش فضاي سبز دانشگاه و خوابگاه مجتمع امام، مشكل روشنايي مسير خوابگاهها، كمبود امكانات ورزشي و غيره. ولي چون بودجه‌هاي دانشگاه محدود است ما قادر به برطرف كردن اين مشكلات نمي باشيم و اين مشكلات با حضور دانشجويان جديد بيشتر خواهد شد. ضمن اينكه اكثر دانشجويان دانشگاه دختر مي‌باشد كه مسايل خاص خود را دارد و اگر ما نتوانيم براي آنان سرپناهي تهيه كنيم اين به يك معضل استاني و ملي تبديل خواهد و گريبان همه ما را خواهد گرفت . دكتر عريان در پايان از پرسنل دانشگاه متشكل از اعضاي هيات علمي و كارمندان كه با سعي و كوشش خود بستر مناسب جهت توسعه دانشگاه را فراهم مي نمايند تشكر نمود.																							 
, به گزارش خبرنگار بورس ايسنا، ‌??/?? درصد اين مبادلات به خريد و ‌??/?? درصد، مربوط به فروش سهام بود. همچنين ارزش ريالي سهام خريداري شده ‌??? ميليون و ‌??? هزار و ‌??? ريال و ارزش ريالي سهام فروخته شده ‌??? ميليون و ‌??? هزار و ‌??? ريال بوده است. گفتني است در هفته‌ گذشته تعداد ‌?? كد معاملاتي جديد صادر شد و بيشترين معاملات بر روي سهام بانك پارسيان صورت گرفته است.																							 
, زمان و مكان توزيع كارت و برگزاري هجدهمين آزمون زبان انگليسي پيشرفته (tolimo:e-a2005) اعلام شد. به گزارش سرويس آموزشي خبرگزاري دانشجويان ايران (ايسنا)، هجدهمين آزمون زبان انگليسي پيشرفته (tolimo:e-a2005) روز جمعه نهم بهمن ماه به طور همزمان در هفت شهر كشور برگزار مي‌شود. اين آزمون به طور همزمان در شهرستانهاي اصفهان، بابل، تبريز، تهران، شيراز، كرمان و مشهد برگزار مي‌شود. كارت ورود به جلسه اين آزمون روز پنجشنبه هشتم بهمن ماه سال جاري با توجه به استان محل اقامت داوطلبان در حوزه‌هاي اعلام شده در دو نوبت صبح و عصر توزيع مي‌شود. همراه داشتن اصل شناسنامه يا كارت شناسايي عكسدار براي دريافت كارت ورود به جلسه و برگ راهنماي شركت در آزمون ضروري است. كارت داوطلبان استانهاي «اصفهان، چهار محال و بختياري، يزد» در دانشگاه اصفهان، «گلستان، گيلان، مازندران» در دانشكده فني و مهندسي بابل، «اردبيل،‌ آذربايجان شرقي، آذربايجان غربي» در دانشگاه تبريز، «ايلام، تهران، خوزستان، زنجان، سمنان، قزوين، قم، كردستان، كرمانشاه، لرستان، مركزي، همدان» در دانشگاه علم و صنعت ايران (حوزه خواهران) و دانشگاه صنعتي اميركبير (حوزه برادران)، « بوشهر، فارس، كهگيلويه و بويراحمد» در دانشگاه شيراز، « سيستان و بلوچستان، هرمزگان» در دانشگاه شهيد باهنر كرمان و داوطلبان استانهاي «خراسان رضوي، خراسان جنوبي و خراسان جنوبي» در دانشگاه فردوسي مشهد توزيع مي‌شود. گفتني است، داوطلبان براي كسب اطلاعات بيشتر مي‌توانند همه روزه از ساعت 8 تا 30/12 و از ساعت 30/13 تا 16 با شماره تلفن‌هاي 8923595 الي 8923599 تماس حاصل كرده و از مراجعه حضوري خودداري كنند.																							 
, به گزارش سرويس بين‌الملل ايسنا به نقل از شبكه خبري بي‌بي‌سي، اين دو واحد آموزشي به عنوان يك بخش واحد با نام «ارايه‌كنندگان تحصيلات عالي تخصصي» با علامت اختصاري «steps» فعاليت خود را آ‎غاز خواهند كرد. هدف از برقراري اين سيستم جديد، ايجاد اعتبار بيشتر براي كالج‌ها و تشويق محصلان با پايه علمي ضعيف‌تر، براي ورود به دانشگاه است. براساس اين گزارش، در اين سيستم ورود دانشجويان به دانشگاه‌ پس از كسب مدرك كالج، آسانتر خواهد بود. گفتني است، اعلام اين طرح، مسوولان هر دو واحد آموزشي را شگفت‌زده كرده است. اين سيستم در واقع، به اوايل قرن پانزدهم و زمان تاسيس دانشگاه اس‌ تي آندروز باز مي‌گردد كه شهرت جهاني داشته است. شايان ذكر است، مسوولان دانشگاه‌هاي اين كشور نگران هستند كه با اجراي اين طرح شهرت دانشگاه‌هاي آنها در سراسر جهان در نتيجه نامگذاري مجدد از بين برود.																							 
, معاون آموزشي وزرات علوم، تحقيقات و فناوري با اعلام نهايي شدن بررسي نرخ و نحوه تعيين شهريه دانشگاه آزاد اسلامي، از كاهش 10 تا 18 درصدي شهريه دانشجويان ورودي 84 دانشگاه آزاد و تعيين شهريه براساس توانمندي و شاخصهاي آموزشي واحدهاي دانشگاهي خبر داد. دكتر حسن خالقي، نماينده وزير علوم در هيات امناي دانشگاه آزاد اسلامي و عضو كميته سه نفره بررسي تعيين شهريه اين دانشگاه، در گفت‌وگو با خبرنگار صنفي آموزشي خبرگزاري دانشجويان ايران، با اشاره به جلسه شب گذشته هيات امناي دانشگاه آزاد اسلامي با حضور وزيرعلوم و تصويب نرخ و چگونگي تعيين شهريه اين دانشگاه، گفت: محور اول مصوبات هيات امنا مربوط به مساعدت به دانشجويان ورودي سال 84 بود و با توجه به اينكه افزايش شهريه دانشجويان اين سال نسبت به سالهاي قبل به علت افزايش حقوق و مزاياي اعضاي هيات علمي بيشتر بود، مقرر شد شهريه دانشجويان ورودي 84 در ترم بهمن ماه به طور متوسط 12 درصد كاهش پيدا كند. كاهش 10 تا 18 درصد شهريه دانشجويان 84 وي در توضيح بيشتر در اين باره اظهار كرد: اين متوسط 12 درصد به معناي كاهش شهريه از 10 تا 18 درصد است كه براساس گروه بندي جدول نقل و انتقال دانشگاه آزاد اعمال مي‌شود، به عبارت ديگر تخفيف شهريه متناسب با امكانات موجود در هر واحد از 10 تا 18 درصد تعيين شده است كه متوسط آن 12 درصد است. عدم اخذ مبلغ كسر شده از شهريه از دانشجو معاون آموزشي وزارت علوم در عين حال يادآور شد: طبق مصوبه هيات امنا كاهش شهريه به عنوان وام دراز مدت بوده و در صورت مساعدت دانشگاه از هر منبعي اين وام تخفيف تلقي مي‌شود. نماينده وزير علوم در هيات امناي دانشگاه آزاد اسلامي تاكيد كرد كه مبلغ كسر شده از شهريه، از دانشجو گرفته نمي‌شود و دانشجويان تعهدي نسبت به بازپرداخت وام به دانشگاه نمي‌دهند. وي در عين حال خاطرنشان كرد: با توجه به اينكه شهريه دانشجويان سالهاي قبل دانشگاه آزاد مبلغ بالايي نيست، بنابراين اين تخفيف تنها براي وروديهاي سال 84 در نظر گرفته شده است. دكتر خالقي درباره محور دوم مصوبات هيات امناي دانشگاه آزاد اسلامي، اظهار كرد: با توجه به سياست‌هاي دولت مبني بر افزايش حمايت از صندوقهاي رفاه دانشجويان، درصورت تحقق اين حمايت دانشگاه به ساير دانشجويان متناسب با اين كمك، حداقل 5 درصد وام دراز مدت مي‌دهد. تعيين شهريه براساس رشته و واحد افزايش شهريه دانشگاه آزاد با ضريب يكسان معاون آموزشي وزارت علوم در ادامه گفت‌وگو با ايسنا درباره چگونگي تعيين شهريه دانشگاه آزاد اسلامي در سالهاي آتي، گفت: از سال تحصيلي 85-86 شهريه دانشجويان جديدالورود دانشگاه آزاد اسلامي براساس شاخصهاي علمي آموزشي هر واحد و با توجه به در نظر گرفتن توسعه و ارتقاي كيفيت واحدها و منطبق بر مدل تعيين شده هزينه سرانه دانشجويان از سوي سازمان مديريت تعيين مي‌شود. وي با اشاره به اينكه در سالهاي گذشته تعيين شهريه براساس رشته صورت مي‌گرفت، ادامه داد: از سال آينده تعيين شهريه دانشگاه آزاد اسلامي براساس رشته و واحد صورت مي‌گيرد. دكتر خالقي در خاتمه در مورد شهريه دانشجويان ورودي سالهاي گذشته دانشگاه آزاد اسلامي نيز اظهار كرد:براي وروديهاي سال قبل ضريب افزايش شهريه به طور يكسان و كمتر از نرخ تورم رسمي خواهد بود، يعني از سال آينده افزايش شهريه دانشگاه آزاد اسلامي با ضريب يكسان خواهد بود و ضريب افزايش شهريه ديگر دو نرخي نخواهد بود. تعيين شهريه براساس شاخصهاي واحد دانشگاهي اعطاي كمك شهريه به دانشجويان رييس دانشگاه آزاد اسلامي جزييات مصوبات هيات امناي دانشگاه درباره شهريه اين دانشگاه را اعلام كرد. دكتر عبدالله جاسبي در گفت‌وگو با خبرنگار صنفي آموزشي خبرگزاري دانشجويان ايران، با اشاره به مصوبات هيات امناي دانشگاه آزاد اسلامي، درباره شهريه دانشگاه پس از دريافت گزارشات و پيشنهادات هيات سه نفره منتخب، گفت: از سال تحصيلي 86ــ 85 شهريه دانشگاه آزاد اسلامي براساس شاخصهاي علمي و آموزشي هر واحد و با توجه به در نظر گرفتن توسعه و ارتقاي كيفيت واحدها و منطبق با مدل تعيين شده هزينه سرانه دانشجويان، توسط سازمان مديريت مشخص مي‌شود. وي افزود: وروديهاي سال 86ــ‌85 بر اساس اين مدل تعيين شهريه شده و براي وروديهاي سالهاي قبل ضريب افزايش شهريه به طور يكسان و كمتر از نرخ تورم رسمي خواهد بود. اعطاي كمك به شهريه دانشجويان دكتر جاسبي همچنين درباره شهريه دانشجويان ورودي 84، اظهار كرد: به منظور مساعدت به دانشجويان ورودي سال 84 و با توجه به اينكه افزايش شهريه دانشجويان ورودي سال 84 نسبت به دانشجويان سالهاي قبل به علت افزايش حقوق و مزاياي هيات علمي بيشتر بوده است، مقرر شد شهريه دانشجويان ورودي 84 در ترم دوم سال تحصيلي جاري متوسط 12 درصد بر اساس گروه بندي جدول نقل و انتقالات و حداقل 10 درصد كاهش يابد كه اين كاهش به عنوان وام درازمدت بوده و در صورت مساعدت به دانشگاه از هر منبعي، اين كاهش تخفيف تلقي خواهد شد. رييس دانشگاه آزاد اسلامي در خاتمه خاطرنشان كرد: با توجه به سياستهاي دولت، در صورت تحقق اين حمايت نسبت به دانشجويان دانشگاه آزاد اسلامي، دانشگاه به ساير دانشجويان متناسب با اين كمك حداقل 5 درصد وام درازمدت مي‌دهد.																							 
, به گزارش سرويس آموزشي خبرگزاري دانشجويان ايران (ايسنا)، داوطلبان آزمون كارشناسي ارشد سال 1383 كه مجاز به انتخاب رشته بودند و فرمهاي مربوطه را دريافت كردند، تا ساعت 20 فرصت دارند فرمهاي تكميلي خود را به مراكزي كه كارنامه خود را دريافت كرده‌اند تحويل دهند. گفتني است، مهلت اعلام شده به هيچ عنوان تمديد نخواهد شد لذا داوطلبان بايد در فرصت باقي مانده فرمهاي تكميل شده خود را به مراكز تحويل دهند.																							 
, دكتر محمدحسين پوركاظمي، در گفت‌وگو با خبرنگار سرويس آموزشي خبرگزاري دانشجويان ايران (ايسنا)،‌ گفت: اسامي پذيرفته‌شدگان پس از گزينش دانشجو، اواسط شهريور ماه از طريق ويژه‌نامه‌اي منتشر مي‌شود. وي افزود: در اين دوره از آزمون كارشناسي ارشد ناپيوسته داخل دانشگاهها و موسسات آموزش عالي كشور كه اسفند ماه سال گذشته با حضور بيش از 300 هزار داوطلب در 127 كد رشته برگزار شد، حدود 50 هزار نفر در مرحله اول مجاز به انتخاب رشته شدند. معاون سازمان سنجش آموزش كشور در پايان خاطرنشان كرد: اسامي حدود 18 هزار پذيرفته شده نهايي اين آزمون پس از گزينش نهايي شهريور ماه اعلام مي‌شود.																							 
, به گزارش سرويس صنفي آموزشي خبرگزاري دانشجويان ايران، دكتر جاسبي امروز در نخستين همايش تجليل از كاركنان نمونه واحد علوم و تحقيقات، اظهار داشت: يكي از محورهاي اصلي دانشگاه آزاد اسلامي در سال گذشته، جلب رضايت عمومي بود كه البته بخش عمده اين احترام به استادان، دانشجويان و خانواده‌هاي آنان بر مي‌گردد كه اين مهم نبايد دست كم گرفته شود كه جلب رضايت ارباب رجوع بخش عمده آن به شمار مي‌رود. وي با بيان اينكه بهترين توجيه براي دانشجوياني كه اطلاعاتي از شهريه و قوانين و مقررات دانشگاه آزاد ندارند،‌ آگاه كردن آنان است، گفت: نحوه برخورد كاركنان با دانشجويان بايد به گونه‌اي باشد كه دانشجو شهريه خود را با طيب خاطر بپردازد و تعامل كاركنان، استادان و اعضاي هيات علمي با دانشجويان بايد نمونه‌اي تاثير گذار در ميان نهادها و ساير ارگانها باشد. وي اظهار داشت: واحد علوم و تحقيقات به عنوان پيشاني و نماد دانشگاه آزاد در كشورهاي اسلامي با داشتن تعداد زيادي دانشجوي تحصيلات تكميلي، تامين كننده نيروي انساني و اعضاي هيات علمي مطرح است. دكتر جاسبي در خاتمه گفت: كسب لوح تقدير جايزه ملي كيفيت ازسوي واحد علوم و تحقيقات نخستين گام دانشگاه آزاد بود و ما به دنبال كسب جايزه ملي كيفيت هستيم و انشا الله جلب رضايت عمومي، افزايش كيفيت را نيز به دنبال خواهد داشت.																							 
, سازمان سنجش وجود بخشنامه تست اعتياد در پذيرش داوطلبان آزمون‌هاي سراسري را رد كرد دكتر توكلي: انجام تست اعتياد داوطلبان، جزو مصوبات سازمان سنجش نيست																							 
, دكتر توكلي معاون اجرايي سازمان سنجش آموزش كشور دراين باره به خبرنگار آموزشي خبرگزاري دانشجويان ايران (ايسنا)، گفت: سازمان سنجش آموزش كشور در شرايط پذيرش داوطلبان كنكور، به جز شرايط عمومي و اختصاصي مطابق با ضوابط و قوانين اعلام شده از سوي مراجع قانوني، شرايط ديگري را براي پذيرش در آزمون‌هاي سراسري ندارد. وي تصريح كرد: تنها سوابق علمي داوطلبان واجد شرايط طبق تعريف سازمان و نمره آزمون ملاك پذيرش داوطلبان كنكور است. دكتر توكلي در خاتمه افزود: من از وجود بخشنامه‌اي كه در آن تست اعتياد را به عنوان يكي از شرايط پذيرش در آزمون‌ها عنوان كرده است اطلاعي ندارم و بخشنامه‌اي مبني بر انجام تست اعتياد براي داوطلبين، درمصوبات سازمان سنجش آموزش كشور وجود ندارد.																							 
, به گزارش خبرنگار بورس ايسنا، سهام سه شركت با كاهش قيمت و 9 شركت با افزايش قيمت روبرو بوده‌اند. 87 درصد ارزش معاملات را خريد سهام شامل شده است. هم‌چنين بيش‌ترين حجم و ارزش خريد مربوط به شركت اتومبيل سايپا و بيش‌ترين حجم فروش مربوط به شركت ليزينگ ايران و بيش‌ترين ارزش فروش مربوط به شركت كالسيمين است. كارگزاري مفيد با 66 درصد، بيش‌ترين آمار خريد و فروش را در اين تالار داشت؛ در ضمن شاخص كل با چهار واحد افزايش به رقم 9552 واحد رسيد.																							 
, به گزارش ايسنا حسين محسني گفت كه اين كميته در راستاي اهداف مصوب دبيرخانه توسعه انديمشك تشكيل شده است. به گفته وي، كميته گردش‌گري به منظور شناخت ظرفيت‌هاي گردش‌گري و برنامه‌ريزي جهت استفاده به‌تر از اين ظرفيت‌ها و نيز كمك و مساعدت مسؤولان شهرستان انديمشك براي انجام مراجل ثبت آثار باستاني اين شهرستان و مرمت و احيا اين آثار تشكيل شده است. محسني گفت: در اين جلسه بر اهميت بيش‌تر به آثار تاريخي و حفاظت از اين سرمايه‌هاي ملي و محيط‌هاي گردش‌گري و احياي اكوتوريسم (طبيعت‌گردي) تاكيد شد. سرپرست اداره ميراث فرهنگي و گردش‌گري انديمشك افزود: « هم‌چنين بر انجام تبليغات گسرده براي معرفي مراكز گردش‌گري شهرستان به خصوص دو سد عظيم دز و كرخه به منظور جذب گردش‌گر به اين شهرستان تاكيد بسيار شد.																							 
, دكتر شاهين گوهرچي در گفت‌وگو با خبرنگار صنفي‌آموزشي خبرگزاري دانشجويان ايران (ايسنا) - منطقه خوزستان - با اشاره به تاسيس ساختمان جديد دانشكده توانبخشي در دي ‌ماه 83 اظهار داشت: دانشكده توانبخشي در رشته‌هاي فيزيوتراپي (مقاطع كارشناسي و كارشناسي ارشد)، گفتار درماني (مقطع كارشناسي) و از سال 85 رشته‌هاي كار درماني (مقطع كارشناسي)، ارتوپدي فني (مقطع كارشناسي)، بينايي‌سنجي ( مقطع كارشناسي)، گفتار درماني و شنوايي‌سنجي (مقطع كارشناسي) اقدام به پذيرش دانشجو مي‌كند. وي با اشاره به موافقت وزارتخانه با پذيرش دانشجو در رشته شنوايي‌سنجي از سال آينده در اين دانشكده، گفت: در دانشكده توان‌بخشي دانشگاه علوم پزشكي جندي‌شاپور اهواز، به دليل فقدان استاد يار در رشته‌هاي ديگر اين دانشكده پذيرش در مقطع كارشناسي ارشد فقط در رشته فيزيوتراپي صورت مي‌گيرد. گوهرچي با اشاره به وسيع بودن دامنه رشته فيزيوتراپي، افزود: در رشته فيزيوتراپي علاوه بر تشخيص بيماري اقدام به درمان غيرجراحي و غيردارويي نيز مي‌شود و با استفاده از وسايل فيزيكي و حرارتي و درمان‌هاي دستي به رفع مشكلات اسكلتي - عضلاني و دردها مي‌پردازند و در همه بخشهاي اعصاب، قلب و عروق، ريه و اسكلتي - عضلاني قادر به فعاليت است. وي خاطرنشان كرد: گفتار درماني رشته‌ايست كه با استفاده از تكنيك خاص، اختلالات گفتاري، تكلم و صوتي را برطرف مي‌كند و در واقع با آموزش دادن به افراد سعي در بهبود روشهاي گفتاري دارد. معاون آموزشي دانشكده توانبخشي دانشگاه علوم پزشكي دانشگاه علوم پزشكي جندي شاپور با اشاره به اينكه رشته كاردرماني شامل دو شاخه جسمي و ذهني است، تصريح كرد: در اين رشته با روشهاي مختلف و ابزار موجود كمك به بهبود عملكرد و زندگي افراد معلول خصوصا كودكان فلج مغزي در بيماران مبتلا به سكته مغزي مي‌كند. گوهرچي يادآور شد: كار رشته ارتوپدي فني ساخت وسايل و ابزارهاي حمايت‌كننده خارجي است ( اورتزها و پروتزها). عضو هيات علمي دانشگاه علوم پزشكي جندي‌شاپور عنوان كرد: در رشته بينايي‌سنجي، بيناسنج كمك به رفع عيوب انكساري چشم و تعيين نمره و ساخت عينك مي‌كند. وي افزود: در رشته شنوايي‌سنجي،‌ ميزان اختلالات شنيداري (چه در ساقه مغز چه در راه‌هاي عصبي شنوايي) با تجهيزات خاصي تشخيص داده مي‌شوند.																							 
, مهندس عبدالله كوپايي - رييس سازمان نظام مهندسي استان اصفهان - با اعلام اين خبر به خبرنگار صنعت خبرگزاري دانشجويان ايران (ايسنا)، گفت: برگزاركنندگان اين سمينار، شوراي مركزي سازمان نظام مهندسي ساختماني كشور، سازمان نظام مهندسي استان فارس، استانداري فارس و جامعه‌ مهندسان شهرساز ايران و دانشگاه شيراز هستند. وي در ادامه افزود: روز 31 ارديبهشت‌ماه نيز سميناري اختصاصي برگزار خواهد شد. كوپايي گفت: اين سمينار در مجموعه‌ فرهنگي &nbsp;ـ رفاهي دانشگاه شيراز (جهاد دانشگاهي سابق) برگزار مي‌شود.																							 
, دكتر سعيد بزرگ بيگدلي در گفت‌وگو با خبرنگار آموزشي خبرگزاري دانشجويان ايران (ايسنا)، در خصوص شرايط پذيرش بدون كنكور دانشجويان ممتاز، افزود: طبق ماده يك آيين نامه تسهيلات آموزشي و پژوهشي براي دانشجويان ممتاز دوره‌هاي كارشناسي ارشد و دكتري، ‌دانشجويان ممتاز شامل برگزيدگان آزمون سراسري كارشناسي ارشد با معرفي سازمان سنجش آموزش كشور، داشتن حداقل 2 مقاله مورد پذيرش يا چاپ شده در مجلات علمي و پژوهشي، رتبه‌هاي اول تا سوم المپيادهاي علمي دانشجويي كشور به معرفي سازمان سنجش آموزش كشور،‌رتبه اول جشنواره خوارزمي، جوان خوارزمي و رازي در دوره كارشناسي ارشد با معرفي سازمان پژوهشهاي علمي و صنعتي ايران مي‌باشند، لذا هر دانشجويي كه حائز يكي از چهار موارد فوق باشد، دانشجوي ممتاز محسوب مي‌شود. وي افزود: دانشجويان ممتاز با شرايط فوق بايد 30 امتياز را بر اساس امتياز ميانگين كل دوره كارشناسي ارشد بدست آورند بدين معنا كه دانشجويان ممتازي كه ميانگين 17 تا 18 امتياز را دارند، بين 1 تا 3 امتياز، ميانگين 18 تا 19 امتياز بين 4 تا 8 امتياز و ميانگين 19 تا 20 امتياز بين 9 تا 13 امتياز را كسب مي‌كنند. امتياز رتبه‌هاي اول فارغ‌التحصيلان كارشناسي ارشد دانشگاهها نيز 5 امتياز است و همچنين به مقالات چاپ شده يا داراي پذيرش چاپ اين دسته از دانشجويان در مجله علمي، پژوهشي معتبر داخلي و بين‌المللي نيز 1 تا 7 امتياز تعلق مي‌گيرد. دكتر بيگدلي در ادامه پيرامون امتيازات رتبه‌هاي كسب شده در المپيادهاي علمي دانشجويي كشور اظهار كرد: رتبه اول 15 امتياز، رتبه دوم 10 امتياز و رتبه سوم 5 امتياز را كسب مي‌كنند، همچنين رتبه‌هاي اول، دوم ، سوم جشنواره خوارزمي، جوان خوارزمي و رازي به ترتيب 10 تا 15 امتياز،‌ 5 تا 10 امتياز و 2 تا 5 امتياز تعلق مي‌گيرد. معاون آموزشي دانشگاه تربيت مدرس در ادامه افزود: دانشجويان ممتاز در صورتي كه حداقل 30 امتياز از امتيازات فوق را كسب كنند به مصاحبه علمي دعوت مي‌شوند، بدين ترتيب 60 درصد امتيازات كل داوطلبان از 30 امتياز و 40 درصد امتيازات از مصاحبه علمي خواهد بود. وي در ادامه با تاكيد بر لزوم مراجعه و ارائه تقاضاي كتبي داوطلب به دفتر همكاريهاي آموزشي و آزمون دانشگاه تربيت مدرس تا 20 ارديبهشت ماه براي تشكيل پرونده و تكميل فرمهاي لازم، خاطرنشان كرد: دانشگاه در اولين دوره پذيرش، داوطلبان را از بين دانش‌آموختگان ممتاز چهار سال گذشته خواهد پذيرفت، ليكن در دوره‌هاي بعدي اين مدت دو ساله خواهد بود كه البته زمان فراغت از تحصيل دانشجويان پذيرفته شده همانند شركت كنندگان در كنكور دكتري دانشگاه (31 شهريورماه سال) خواهد بود. وي با تاكيد بر اينكه دانشگاه در 66 رشته در مقطع دكتري پذيرش بدون آزمون خواهد داشت، اظهار كرد: بر طبق دستورالعمل در رشته‌هايي كه آزمون دكتري برگزار مي‌شود پذيرش بدون كنكور خواهيم داشت. دكتر بيگدلي درخاتمه تناسب رشته تحصيلي داوطلب در دوره كارشناسي ارشد با رشته تحصيلي مورد تقاضا ، قبولي در آزمون‌ زبان مورد پذيرش دانشگاه، داشتن حداقل معدل كل 17 در دوره كارشناسي ارشد و حداقل نمره 18 در پايان نامه، را از ديگر شرايط اين دانشجويان عنوان كرد.																							 
, به گزارش ايسنا، با توجه به اهميت آبخيزداري و نقش بسزايي كه در حفاظت از منابع آب و خاك كشور داراست. طي حكمي از سوي محمود حجتي وزير جهاد كشاورزي كليه وظايف معاونت آبخيزداري از قبيل نيروي انساني، اعتبارات، امكانات و ... به سازمان جنگل‌ها و مراتع كشور سپرده شد. لازم به ذكر است معاونت آبخيزداري كشور قبل از ادغام وزارتين جهاد و كشاورزي در زير مجموعه وزارت جهاد سازندگي كشور قرار داشت.																							 
, به گزارش خبرگزاري دانشجويان ايران (ايسنا)، پيمان مغازه، مدير كل فرهنگي وزارت علوم، تحقيقات و فناوري در جلسه امروز شوراي سياستگذاري ششمين جشنواره سراسري نشريات دانشجويي كشور كه در دفتر امور فرهنگي اجتماعي وزارت بهداشت برگزار شد، افزود: نشريات دانشجويي به ثبات دروني و بيروني نياز مبرم دارند و ‌بايد فضائي فراهم شود تا نشريات دانشجويي طي مكانيسمهاي طبيعي و آسان، به اعمال نظر بپردازند. وي ضمن اشاره به اهميت تبليغات و اطلاع رساني در جشنواره دانشجويي، گفت: بخشهاي جانبي جشنواره يكي از مهمترين بازگوكنندگان هويت جشنواره هستند و بايد به اين بخشها توجه بيشتري شود. مغازه افزود: انجمنها و تشكلهاي صنفي در فعاليتهاي دانشجويي نقش بسزايي دارند كه يكي از برنامه‌هاي اصلي بايد تثبيت اين تشكلها باشد. گفتني است، ‌ششمين جشنواره سراسري نشريات دانشجويي كشور آذر ماه سال آينده در مشهد برگزار مي‌شود.																							 
, معاون سنجش و دانشجويي دانشگاه پيام‌نور آخرين مهلت ثبت‌نام دوره‌هاي فراگير مقاطع كارشناسي و كارشناسي ارشد اين دانشگاه را اعلام كرد. دكتر فراهاني در گفت‌وگو با خبرنگار صنفي آموزشي خبرگزاري دانشجويان ايران (ايسنا)، گفت:‌ ثبت‌نام كتبي حضوري داوطلبان در مقاطع كارشناسي و كارشناسي ارشد دوره‌هاي فراگير دانشگاه پيام‌نور تا هفتم ارديبهشت ماه در مراكز دانشگاهي پيام نور ادامه دارد. وي افزود: همچنين ثبت‌نام اينترنتي اين دوره نيز تا 13 ارديبهشت ماه از طريق سايت اينترنتي دانشگاه به نشاني http://www.pnu.ac.ir/ ادامه دارد. دكتر فراهاني با اشاره به امكان تمديد مهلت ثبت‌نام دوره‌هاي فراگير، گفت: در صورت استقبال داوطلبان، مهلت ثبت‌نام اين دوره قابل تمديد است. وي تاكيد كرد كه ثبت‌نام دوره‌هاي فراگير &nbsp;تنها در مراكز دانشگاهي پيام‌نور انجام مي‌شود. معاون سنجش و دانشجويي دانشگاه پيام‌نور در خاتمه با بيان اينكه هيچ نگراني از جهت كمبود دفترچه وجود ندارد، اظهار كرد: هر مركز بايد دو روز قبل از اتمام دفترچه با مركز چاپ و انتشارات دانشگاه تماس بگيرد و درخواست ارسال دفترچه كند.																							 
, به گزارش خبرنگار اقتصادي، خبرگزاري دانشجويان ايران (ايسنا)، قيمت پاياني امروز صبح بورس لندن براي هر انس طلا ‌??? دلار و ‌?? سنت بود. هم‌چنين نرخ برابري پوند انگليس، يورو (واحد پول اروپا) و دلار آمريكا با ريال ايران امروز در بازارهاي اروپا به ترتيب ‌??/?????، ‌??/???? و ‌???? ريال بود. براساس اين گزارش شاخص سهام ”داوجونز” با ‌??/? درصد كاهش و شاخص سهام ”ناس داگ” با ‌??/? درصد افزايش به ترتيب به ‌??/???? و ‌??/???? رسيد. نرخ برابري دلار آمريكا با ين ژاپن ‌??/??? ين براي هر دلار و نرخ برابري يورو با دلار آمريكا، ‌??/? دلار براي هر يورو بود. قيمت‌ها براساس گزارش تهيه شده در ساعت ‌??:15 است.																							 
, به گزارش خبرنگار اقتصادي خبرگزاري دانشجويان ايران ، به گفته مشاور رييس سازمان جهادكشاورزي استان خراسان اين پروژه‌ها شامل 422 پروژه فني و زيربنايي، 87 پروژه برقي كردن چاههاي كشاورزي، 88 پروژه راهسازي، آبرساني،‌ صنايع روستايي و تاسيسات بهداشتي، 67 پروژه دام طيور، 19 پروژه جنگل، مرتع و آبخيزداري، 4 پروژه شيلات و چندين پروژه ديگر است. مهندس محمود ضيايي با اشاره به اينكه چهارهزار و782 خانوار از مزاياي اين طرحها بهره‌مند مي‌شوند،همچنين ميزان اشتغالزايي اين طرحها پنج هزار و49 نفر است.																							 
, به گزارش سرويس آموزشي ايسنا از روابط عمومي سازمان فرهنگ و ارشاد اسلامي، در دوره اول چهل فارسي آموز شركت داشتند. در اين مراسم كه جمعي از مسؤولان و دانشگاهيان، سفير جمهوري اسلامي ايران در تايلند و علاقمندان به زبان فارسي حضور داشتند، دكتر ”پي‌تي يا” معاون برنامه ريزي آموزشي دانشگاه سريناخرين ويروت در سخناني برپايي دوره‌هاي آموزش زبان فارسي در اين دانشگاه را فرصت مناسبي براي آشنايي هر چه بيشتر مردم تايلند به ويژه دانشجويان و تمدن كهن ايراني دانست. دوره‌هاي آموزش زبان فارسي در تايلند به همت فرهنگي جمهوري اسلامي ايران در تايلند و دانشگاه مذكور برپا مي‌شود. دوره جديد آموزش زبان فارسي در دانشگاه سريناخرين ويروت، با 19 فارسي آموز سطح دوم و 18 فارسي‌آموز دوره اول فعاليت خود را براي يك ترم 40 ساعته آغاز كرده است. گفتني است، نفر اول آزمون نخستين دوره، بليت رفت و برگشت به ايران، نفر دوم بليت رفت و برگشت به ايران با پنجاه درصد تخفيف و به نفر سوم، جوايزي اهدا شد. اجراي برنامه هاي متنوع و نمايش فيلم ايراني، از جمله برنامه‌هاي اين مراسم بود كه مورد استقبال حاضران قرار گرفت.																							 
, سازمان سنجش آموزش كشور در اطلاعيه‌اي اعلام كرد: مهلت ثبت‌نام آزمون ورودي تحصيلات تكميلي (دوره‌هاي كارشناسي ارشد ناپيوسته داخل) سال 1386 براي آن دسته از داوطلبان كه تا امروز براي دريافت مدارك و ثبت‌نام اقدام نكرده‌اند، تمديد شد. به گزارش خبرنگار صنفي آموزشي خبرگزاري دانشجويان ايران (ايسنا)، در اين اطلاعيه آمده است: با همكاري شركت پست جمهوري اسلامي ايران ترتيبي اتخاذ شده كه از ساعت 8 صبح فردا يكشنبه تا پايان روز دوشنبه 13 آذر ماه منحصرا در باجه اصلي مركز هر شهرستان،‌نسبت به توزيع مدارك ثبت نام آزمون فوق اقدام شود. همچنين داوطلبان شهرستان تهران نيز مي‌توانند از ساعت 8 صبح فردا الي پايان روز دوشنبه براي دريافت مدارك ثبت نام منحصرا به يكي از مناطق 13، 14، 15، 16، 18، 19 مراجعه و نسبت به دريافت مدارك ثبت نام اقدام كنند. گفتني است، امكان ثبت نام الكترونيكي از طريق شبكه اينترنت نيز تا پايان روز چهارشنبه 15 آذر فراهم شده و داوطلبان مي‌توانند تا مهلت اعلام شده با مراجعه به نشاني پايگاه اينترنتي سازمان سنجش آموزش كشور www.sanjesh.org اقدام به ثبت‌نام كنند.																							 
, به گزارش ايسنا، در اين نمايشگاه عكس‌هايي از زندگي خانوادگي و كارهاي تحقيقاتي استاد و همچنين شماري از كتب ايشان در معرض ديد عموم قرار گرفته است. اين نمايشگاه با هدف شناخت و معرفي هرچه بيشتر استاد بزرگ فيزيك ايران و گراميداشت شان و مقام اين استاد بزرگ در عرصه‌ علمي كشور با همكاري بنياد حسابي برگزار شده است. همچنين همايشي با همين عنوان در محل دانشگاه تربيت معلم فردا نهم ارديبهشت ماه سال جاري برگزار خواهد شد. اين همايش و نمايشگاه با تلاش دانشجويان استان مركزي دانشگاه تربيت معلم برگزار شده است.																							 
, به گزارش خبرنگار «صنفي آموزشي» خبرگزاري دانشجويان ايران، اسامي تعداد 37 نفر از پذيرفته‌شدگان آزمون كتبي تا چند برابر ظرفيت كف تعيين شده اعلام شده است كه اسامي تعداد 20 نفر از آنان، در فهرست پذيرفته شدگان رشته فلسفه، 8 نفر در رشته روانشناسي و 9 نفر در رشته تاريخ آمده است. زمان برگزاري آزمون مصاحبه پذيرفته‌شدگان اين رشته‌ها از 17 تا 20 تيرماه اعلام شده است. گفتني است: متقاضيان براي كسب اطلاعات بيشتر مي‌توانند به سايت اينترنتي دانشگاه به آدرس www.sbu.ac.ir مراجعه كنند.																							 
, به گزارش سرويس آموزشي ايسنا، دكتر عبدالله جاسبي افزود: تاكنون ‌?/? الي ‌? ميليون متر مربع فضاي آموزشي در ‌??? واحد دانشگاهي در سراسر كشور ايجاد شده است و به دنبال آن احداث ‌??? مدرسه غير انتفاعي سما با بيش از ‌?? هزار دانش آموز از دستاوردهاي ديگر دانشگاه مي‌باشد. وي با بيان اينكه در آينده نزديك ديوار كنكور فرو خواهد ريخت، گفت: قطعا اين امر، يك شعار نيست و اين مطلب با يك تاخير زماني انجام خواهد شد و نسل جوان كشور اين امكان را پيدا خواهد كرد كه خود را در عرصه‌هاي مختلف آزمايش كند. اين محقق نمي شود مگر با توسعه و تجهيز دانشگاه كه بايد به آن جامه عمل بپوشانيم. دكتر جاسبي با اشاره به كيفيت و دانش روز در سطح دانشگاه‌هاي كشور، تاكيد نمود: براي رسيدن به قله‌هاي كيفيت در آموزش عالي و سطح جهاني بايد تلاش مي‌كنيم تا روزي كه در جهان به عنوان دانشگاه برتر مطرح باشيم. رييس دانشگاه آزاد اسلامي گفت: كساني كه از افزايش دانشجو و توسعه دانشگاه‌ها نگران هستند و تصور مي‌كنند كه راه مناسبي نيست، سخت در اشتباهند و خود آنها بايد نگران اين باشند كه كيفيت پايين باشد و اين امر به ضرر دانشجو ، جامعه و صنعت خواهد بود. وي با اشاره به اينكه دانشگاه آزاد اسلامي ، رياست اتحاديه دانشگاه‌هاي جهان اسلام را برعهده دارد و در انجمن بين‌المللي دانشگاهي كه ‌??? دانشگاه معتبر جهان در آن فعاليت مي‌كنند، عضو شوراي اجرايي آن مي باشد گفت: كساني كه در ‌?? سال پيش با تاسيس اين دانشگاه مخالفت مي‌كردند نتيجه را به روشني و وضوح ببينند. دكتر جاسبي با اعلام اين مطلب كه ‌? درصد از كل بودجه دانشگاه به فعاليت پژوهشي اختصاص دارد، افزود:‌ بخش از هزينه تاسيس شهرك‌هاي تحقيقاتي در دانشگاه آزاد اسلامي، دانشگاه مجازي، تامين رفاه دانشجويي و مجتمع‌هاي ورزشي و سلف سرويس و ...از كنار شهريه‌هاي دانشجويان پرداخت مي‌شود. سيد طاهر طاهري نماينده مردم سمنان در مجلس شوراي اسلامي نيز طي سخناني با اشاره به آينده رو به رشد استان و رشد صنعت در آن و رابطه صنعت و دانشگاه ، خواستار توسعه تعداد رشته‌هاي دانشگاه از ‌?? رشته به ‌?? رشته و احداث دانشگاه آزاد در شهرهاي سرخه، مهديشهر، شهميرزاد و .... افزايش پذيرش دانشجوي دختر در اكثر رشته‌ها شد. خاطرنشان مي‌شود، در اين مراسم ، اولين خوابگاه مجهز پسران درم نطقه و كارگاه مجتمع دانشگاه افتتاح شد.																							 
, كاهش خريد گندم دراستان‌هاي گيلان، ايلام و مازندران																							 
, به گزارش خبرنگار كشاورزي خبرگزاري دانشجويان ايران (ايسنا)، ميزان خريد گندم مازاد بر نياز كشاورزان دراستان گيلان نسبت به سال گذشته ‌?/?? درصد كاهش داشته و تا‌كنون به ‌???? تن رسيده است. هم‌چنين خريد گندم مازاد بر نياز كشاورزان در استان ايلام از ‌?/?? درصد كاهش نسبت به سال گذشته را شاهد بوده و ميزان اين خريد تا‌كنون ‌?? هزار و ‌??? تن است. به گزارش ايسنا، ميزان خريد گندم مازاد بر نياز كشاورزان استان مازندران نيز تاكنون ‌??? هزار و ‌??? تن بوده كه ‌?/?? درصد كاهش نسبت به سال زراعي گذشته دارد. گفتني است ميزان خريد گندم مازاد بر نياز كشورزان در كل كشور تا پايان روز جمعه ‌??/?/?? به ‌? ميليون و ‌??? هزار و ‌??? تن رسيده است.																							 
, *سوز شب يلدا در بازار ميوه و آجيل* آجيل 4 هزار تومان، هندوانه هزار تومان! اتحاديه ميوه‌وسبزي: گران نخريد اتحاديه خشكباروآجيل‌فروش:قيمت‌ها تغيير نكرده‌ است																							 
, چيزي به پايان رسيدن فصل پاييز نمانده و بايد صداي خش‌خش برگ‌ها را فراموش كنيم و صداي كروچ كروچ برف سفيد سرد را در زير پايمان جايگزين كنيم. بساط كرسي و آجيل و ميوه‌هاي خشك شده با آفتاب تابستاني به جاي هندوانه و ميوه‌هاي آب دار رونق خانه‌ها و محفل‌هاي دوستانه مي‌شود. به گزارش خبرنگار بازرگاني ايسنا، اين روزها كوچه و بازار &nbsp;حال و هواي تازه‌اي دارند، كارگر ساده‌اي &nbsp;بخار گرمي &nbsp;از دهانش بيرون مي‌دهد و &nbsp;با صداي بلندي كه در ميان خش‌خش برگ‌هاي زير پاهاي عابران فراري از سرما خودنمايي مي‌كند، مي‌گويد:« آجيل شب يلدا، آجيل 12 قلم شب يلدا...» و آن سوي بازار ميوه‌فروشي چاقو به دست بيرون از مغازه خود هندوانه سرخي را در دست گرفته و مي‌گويد:« هندوانه سرخ به شرط چاقو بدو بدو بيا كه آخرشه! هندوانه تابستاني بدو بدو بيا..!» همه مردم از كم درآمد و پر درآمد تا فقير و غني در تلاشند تا بتوانند شب يلداي شادي به همراه خانواده خود داشته باشند اما در اين ميان آيا قيمت اجناس و كالاهاي مربوطه اين امكان را به آنها مي‌دهد تا بتواند به آرزوي خود برسند؟ فروشنده‌اي با 12 سال سابقه در يكي از خيابان‌هاي بالاي شهر بدون توجه به اتفاقات اطراف خود آجيل مغز شده شب يلداي بسيار مجللي را براي مشتريان خود آماده كرده بود و مي‌گفت:« براي من مهم نيست كه قيمت‌ها چگونه است و آجيل بايد از چه چيزي درست شود من تنها رضايت مشتري و كيفيت جنس برايم اهميت دارد.» او ادامه مي دهد:« اجناسي كه گران قيمت هستند ولي در طول سال با ورود جنس جديد ارزان مي‌شود به دليل اينكه در مقابل مشتري چهره آجيل منفي پيدا مي‌كنم خريداري نمي‌كنم و منتظر مي‌شوم تا جنس ارزان قيمت وارد بازار شود و من با قيمت بيشتر و در نهايت سود بيشتري آن را بفروشم. » اتحاديه خشكبار و آجيل فروش قيمت مطلوبي براي آجيل شب يلدا در نظر گرفته است، اما فروشندگان و مغازه‌داران به دلخواه آن قيمت تعيين شده را افزايش مي‌دهند. فروشندگان بالاي شهر براي دسترسي به سود قيمت را بيشتر از فروشندگان پايين شهر افزايش مي‌دهند و در اين ميان تنها افراد فقير و قشر كم درآمد جامعه آسيب مي‌بينند. در شب يلدا ميوه‌هاي هندوانه، انار، سيب، انگور، پرتقال، شلغم، لبو و باقالي نيز پرطفدارند. هر چند اين روزها قيمت هندوانه حدود كيلويي 500 تومان به فروش مي‌رسد اما در برخي مناطق شهر قيمت آن حتي تا هزار تومان نيز رسيده است. قيمت پرتقال به دليل زيادي محصول افزايش چشمگيري نداشته است، ميوه‌هاي جانبي مانند موز و خيار به ترتيب 150 و 100 تومان افزايش قيمت داشته‌اند با اين شرايط بازار ميوه براي افراد كم درآمد جامعه مناسب‌تر از خشكبار و آجيل است. مسوولان اتحاديه‌هاي خشكبار و آجيل‌فروش و ميوه و تره‌بار نيز به منظور كمك به افراد كم درآمد با تعيين قيمت‌هاي متعادل بر بازار نظارت دارند. در اين زمينه سيدمصطفي حسيني ـ رييس اتحاديه خشكبار و آجيل‌فروش ـ در گفت‌وگو با خبرنگار بازرگاني ايسنا مي‌گويد:« قيمت محصولات آجيل و خشكبار در ابتداي سال با توجه به ميزان محصولات كشاورزي تامين مي‌شود و در طول سال تحت تاثير وضعيت آب و هوايي و زماني قرار نمي‌گيرد.» او گفت:« وضعيت محصولات صنف آجيل و خشكبار از نظر كيفيت در موقعيت مطلوبي قرار دارد اما اين وضعيت بيشتر سير نزولي را دنبال مي‌كند.» حسيني با اشاره به فرا رسيدن شب يلدا تصريح كرد:« با توجه به اينكه قيمت‌هاي كالاي اين صنف تحت تاثير شرايط زماني تغيير نمي‌كند اعضاي اتحاديه به منظور كمك به افراد كم درآمد جامعه آجيل با 12 قلم جنس را با قيمت حداكثر چهار هزار تومان و حداقل دو هزار تومان برحسب كيفيت تهيه كرده است.» وي ادامه داد:« اين در حالي است كه آجيل مغز شده با 12 قلم جنس به قيمت شش هزار تومان نيز براي افراد مرفه به فروش مي‌رسد و از سوي ديگر با توجه به تعيين قيمت از سوي اتحاديه مغازه‌دار نيز در تعيين قيمت تاثير دارد.» وي تاكيد كرد:« در حال حاضر قيمت‌ها به دليل وجود امكانات نگهداري اجناس تغييري در آنها به وجود نمي‌آيد و به عنوان مثال در محرم 40 درصد فروش و در تابستان درصد فروش بسيار كاهش مي‌يابد اما تاثير بر قيمت كالاها ندارد.» وي معتقد است:« قيمت اجناس از عرضه و تقاضا تاثير مي‌گيرد و صادرات و واردات و تغيير قيمت دلار مي‌تواند بر اجناس بازار تاثير بگذارد و از سوي ديگر كمبودهاي موجود در بازار در تعيين قيمت‌ها بسيار موثر است.» او ادامه داد:« به عنوان مثال مغز گردو در سال 82، چهار هزار تومان بوده است و در سال 83 به دليل كمبود اين محصول 5/2 برابر شده است.» احمد مين‌باشي ـ نايب رييس اتحاديه ميوه و سبزي ـ نيز در گفت‌وگو با خبرنگار ايسنا گفت:« براي شب يلداي امسال ميوه، سبزي‌جات گران نمي‌شود.» وي افزود:« اين اتحاديه سقف چند ميوه از جمله نارنگي، كيلويي 800 تا 400 تومان، سيب سردخانه 600 تا 800 تومان و هندوانه ميناب 500 تا 600 تومان، هندوانه اهوازي 200 تومان، پرتقال جيرفت 600 تا 800 تومان و پرتقال شمال كيلويي 600 تا 400 تومان را تعيين كرده و به ميادين و تره‌بار اعلام كرده است.» وي تاكيد كرد:« اگر در جايي قيمت ميوه‌هاي اعلام شده بالاتر از قيمت اتحاديه بود مردم مي‌توانند شكايت كنند و ما به شكايت آنها رسيدگي مي‌كنيم.» وي همچنين خاطرنشان كرد:« اگر مردم به اندازه خريد و مصرف كنند ميوه گران نخواهد شد.» به هر حال مردم شب چله را از دست نمي‌دهند اما آيا انصاف و عدالت در اين شب‌ها رعايت مي‌شود؟ ‌آيا در بلندترين شب سال در جمع خانوده‌ براي ارزان فروشي دعا مي‌شود يا براي ريشه‌كني گران‌فروشي؟ «گزارش از مريم السادات ميرشمسي»																							 
, به گزارش خبرگزاري دانشجويان ايران - ايسنا - صنعت گردشگري تورنتو در كانادا سال گذشته و به دليل شيوع ويروس كشنده‌ي سارس، متحمل ضررهاي فراواني شده بود. آمار و ارقام گوياي آن است كه بخش هتل‌داري صنعت گردشگري تورنتو نسبت به سال 2003 ميلادي از رشد 10 درصدي برخودار بوده است.																							 
, به گزارش سرويس آموزشي خبرگزاري دانشجويان ايران (ايسنا)، كليه دانشجويان بورسيه و كاركنان دولت كه به عنوان همراه به خارج از كشور اعزام مي‌شوند، مي‌توانند علاوه بر استفاده از مرخصي استحقاقي تا 4 سال ديگر نيز از مرخصي تحصيلي استفاده كنند. بر اساس آيين‌نامه‌هاي آموزشي مقاطع مختلف وزارت بهداشت، در مقطع كارداني و كارشناسي ناپيوسته دانشجو مي‌تواند حداكثر براي يك نيمسال و در دوره كارشناسي پيوسته دوره پزشكي و داروسازي عمومي براي دو نيمسال متوالي يا متناوب از مرخصي تحصيلي استفاده كند. اگر چه مدت مرخصي تحصيلي جزو حداكثر مدت مجاز تحصيل دانشجو در هر دوره محسوب مي‌شود. گفتني است: تقاضاي مرخصي تحصيلي بايد به صورت كتبي و حداقل دو هفته قبل از شروع زمان ثبت نام هر نيمسال توسط دانشجو به اداره آموزش دانشگاه تسليم شود. همچنين براساس اين آيين‌نامه، در رابطه با مرخصي تحصيلي همسر دانشجوي بورسيه و يا همسر كاركنان دولت، دانشجويي كه به عنوان همسر يكي از كاركنان دولت و يا همسر يكي از دانشجويان بورسيه به عنوان همراه به خارج از كشور اعزام مي‌شود، مي‌تواند ارايه حكم ماموريت همسر، علاوه بر استفاده از ميزان مرخصي استحقاقي در طول دوره تحصيل تا 4 سال ديگر نيز از مرخصي تحصيلي بدون احتساب در سنوات بهره‌مند شود. شايان ذكر است:‌ دانشجويان دوره دندانپزشكي عمومي مي‌توانند در طول دوره تحصيلي حداكثر 3 نيمسال تحصيلي متناوب يا متوالي با احتساب در سنوات از مرخصي تحصيلي استفاده كنند. بر اساس آخرين تغييرات آيين‌نامه‌هاي مقاطع مختلف دوره‌هاي آموزشي وزارت بهداشت، در كليه مقاطع، ترك تحصيل بدون كسب اجازه از دانشكده محل تحصيل،‌ انصراف از تحصيل محسوب مي‌شود و دانشجوي منصرف از تحصيل، حق ادامه تحصيل ندارد. همچنين درمورد استثنايي كه دانشجو ترك تحصيل خود را موجه مي داند بايد دلايل آن را حداقل يك ماه قبل از پايان آن نيمسال به دانشگاه ارايه دهد كه در صورت تاييد موجه بودن، آن نيمسال از تحصيل موكول به شركت قبولي در آزمون سراسري بر اساس ضوابط مربوطه است.																							 
, به گزارش سرويس آموزشي ايسنا، بدليل كاهش سطح كيفي آموزشي در 8600 مدرسه آمريكايي كه 9 درصد از آنها مدارس دولتي هستند، اكثر دانش‌آموزان مدارس خود را تغيير مي‌دهند. بر اساس گزارش شبكه‌ي خبري سي‌ان‌ان، اين ارقام بسيار بيشتر از انتظار مسئولان آموزش و پرورش اين كشور است به طوري كه تقريبا 3 تا 5 هزار از اين مدارس در شرف تعطيل شدن هستند، به همين دليل براي اولين بار به دانش‌آموزان اجازه داده شد تا براي برخورداري از شرايط آموزشي بهتر مدارس خود را تغيير دهند. در همين راستا قوانيني در زمينه‌ بررسي استانداردهاي فرهنگي مدارس تصويب شد كه براساس آن مسئولان موظفند هرساله كيفيت آموزشي مدارس خود را به‌بويژه در دروسي چون روخواني و رياضيات مورد بررسي و مطالعه قرار دهند. در حال حاضر در ايالات متحده به طول كلي 91 هزار مدرسه‌ي دولتي وجود دارد كه با توجه به آن، آمار بدست آمده از مدارس ناموفق نگران كننده و نامطلوب است.																							 
, با نزديك شدن به زمان اعلام نتايج مرحله اول آزمون سراسري و انتخاب رشته‌ داوطلبان، سرويس صنفي آموزشي خبرگزاري دانشجويان ايران، با توجه به حساسيت و اهميت اين امر و آشنايي داوطلبان با فاكتورهاي موثر در انتخاب رشته، هر روز يكي از نكات‌ و فاكتورهاي كليدي كه برگرفته از نظرات سازمان سنجش است را به داوطلبان معرفي مي‌كند. به گزارش سرويس صنفي آموزشي خبرگزاري دانشجويان ايران، موضوع «انتخاب رشته» يكي از مباحث مهم در فرايند كنكور سراسري تلقي مي‌شود به ويژه آنكه تعداد زيادي از داوطلبان بيش از آنكه دغدغه انتخاب رشته مبتني بر توانايي، علايق و انگيزه‌هاي خود داشته باشند، نوعي انتخاب رشته را پيگيري مي‌كنند كه مبتني بر حداكثر كردن احتمال قبولي آنها باشد، دو علت بر نفي اين شيوه از انتخاب رشته مرتبط است نخست آنكه انتخاب رشته صحيح و موثر آن است كه متكي بر توانايي و علائق باشد. دوم آنكه شيوه فعلي انتخاب رشته در كنكور سراسري، با امكان انتخاب صد رشته محل، به گونه‌اي است كه نيازي به اولويت دادن بر اساس حداكثر كردن احتمال قبولي، به قيمت قرباني كردن علائق نيست، بسياري از نگراني‌ها در اين زمينه ناشي از دغدغه از دست دادن فرصت قبولي است كه در حقيقت پايه درستي ندارد. رعايت نكات و موارد مطرح شده در دفترچه راهنماي انتخاب رشته و توجه به اصول عمومي و استفاده مناسب از اطلاعات منتشر شده سازمان سنجش، با توجه به امكان انتخاب صد رشته محل، مطمئنا مي‌تواند منجر به انتخاب رشته مناسب شود. « انگيزه »؛ در ارتباط با معناي خاص مبحث حاضر از « انگيزه » بايد به انگيزه ورود به دانشگاه و انگيزه انتخاب رشته خاص پرداخت، در انگيزه انتخاب رشته خاص بايد بين انگيزه واقعي و انگيزه كاذب تمايز قايل شويم، انگيزه واقعي مبين نيروي دروني است كه مشوق و محرك فرد براي حركت به سوي مطلوب است البته عامل موجود اين شوق و حركت تنها نيروي نهاني و دروني نيست بلكه محيط بيروني فرد بر ايجاد يا بالفعل نمودن آن اثر مي‌گذارد. تاثيرات محيط بيروني (خانواده، مدرسه، دوستان، جامعه) مي‌تواند موجب ايجاد انگيزه كاذب شود لذا داوطلبان ورود به دانشگاه به يك بررسي دروني همه جانبه تامل در خواسته‌ها و عواملي كه موجب مي‌شود آنها به زمينه خاص علمي بگرايند، نيازمندند انتخاب رشته‌اي كه در راستاي انگيزه واقعي فرد صورت بگيرد به عنوان انتخاب رشته اصلح مطرح است. « علاقه »؛ را مي‌توان به ترجيح ميان اشيا مختلف هنگام انتخاب تعبير كرد، اگر چه انگيزه و علاقه ارتباط تنگاتنگي با يكديگر دارند و شايد بتوان علاقه را نوعي انگيزه بالفعل و عينيت يافته قلمداد نمود اما بهتر است در مسائل حساسي مانند انتخاب رشته كه به آينده مطلوب مربوط مي‌شود هر كدام را در جايگاه خود قرار دهيم بدون آنكه ارتباط مستقيم آنها را ناديده بگيريم. داوطلب نمي‌تواند در كنكور سراسري و در هدف ورود به دانشگاه بدون انگيزه باشد و احتمالا پذيرش دشواري اين رقابت سنگين بايد به معناي وجود انگيزه قوي براي ادامه تحصيلات دانشگاهي باشد اما ممكن است كه هنوز علائق وي شكل واضحي نيافته باشد و داوطلب از ميان رشته‌هاي متنوع دانشگاهي به علاقه واقعي خود دست نيافته باشد. هر داوطلبي بايد به يك يا چند رشته تحصيلي علاقه داشته باشد در اينجا علاقه به معناي خواستن و دوست داشتن شفاف است بدون اينكه عوامل خارجي اين خواستن را كدر نموده باشد. انگيزه كاذب مي‌تواند ايجاد علاقه كاذب كند بدين ترتيب كه ممكن است داوطلب در فضايي قرار گيرد كه ديگران همواره از رشته‌هاي خاص دانشگاهي براي وي بتي را ساخته باشند و با صدها دليل (فهميده يا نفهميده) رشته‌هاي مطلوب خود را براي داوطلب بيارايند و به تدريج علاقه كاذبي را در وجود او بنشانند در اينجاست كه خانواده داوطلب و نيز دوستان واقعي او بايد به وي كمك كنند تا او علائق واقعي و اصيل خود را از علائق كاذب باز شناسد. داوطلبان بايد بدانند كه علاقه واقعي در راستاي انگيزه واقعي است چنانچه علاقه بر اساس انگيزه واقعي شكل بگيرد از آن بايد به عنوان يكي از مهمترين عوامل موثر در انتخاب رشته ياد كرد.																							 
, دكتر فرهاد نوريزاد، مدير اجرايي كانون انديشه‌هاي پوياي دانشگاه علوم پزشكي تهران در گفت‌وگو با خبرنگار سرويس آموزشي خبرگزاري دانشجويان ايران (ايسنا)، اظهار كرد: از سال جاري معيارهاي رتبه بندي اعضاي كانون تغيير يافته است و تسهيلات و امكانات نيز بر اساس اين معيارها تخصيص مي‌يابد. وي افزود: داشتن پذيرش يا چاپ مقاله در مجلات خارجي كه در بانك‌هاي اطلاعاتي isi ، scl و medline ايندكس مي‌شوند، داشتن پذيرش يا چاپ مقاله در مجلات معتبر داخلي، داشتن مقاله در supplement مجلات خارجي، داشتن خلاصه مقاله در supplement مجلات خارجي، ‌ارايه مقاله در كنگره‌هاي خارجي (تنها فرد ارايه كننده)، ارايه مقاله در كنگره‌هاي تخصصي داخلي معتبر (فقط فرد ارايه كننده)، اتمام يك طرح تحقيقاتي مصوب دانشگاه، كسب رتبه در جشنواره‌هاي رازي، خوارزمي و ابن سينا و عضويت در كميته پژوهش كانون انديشه‌هاي پويا از جمله معيارهاي كسب امتياز در بين اعضاي استعدادهاي درخشان دانشگاه است. همچنين امتيازات فوق مربوط به سال اول مي‌باشد و در هر سال از هر بند يك امتياز كسر مي شود. دكتر نوريزاد با بيان اينكه خود اعضاي استعدادهاي درخشان دانشگاه مسئول انتخاب اعضاي جديد كانون انديشه‌هاي پويا هستند، گفت: بر اين اساس نفرات اول تا دهم كنكور سراسري، دارندگان مدال طلاي المپياد كشوري، سه درصد اول معدل هر دوره به طور سالانه، نفرات اول تا پنجم آزمون علوم پايه، آزمون پيش كارورزي در سطح دانشگاه، نفرات اول تا دهم دستياري پزشكي در سطح كشوري،‌ نمرات اول و دوم دستياري دندانپزشكي در رشته‌هاي ارتودنتيكس و جراحي فك و صورت در سطح دانشگاه، نمرات اول دستياري دندانپزشكي در ساير رشته‌ها در سطح دانشگاه، نفرات اول دستياري رشته داروسازي، نفرات اول امتحان بورد رشته داروسازي، قبول شدگان دستياري بصورت striaght، نفر اول امتحان ارتقاي دستياري در سطح كشور، 3 درصد اول معدل در سال تحصيلي گذشته در مقطع دكتري، چاپ مقاله در مجلات خارجي و دارندگان طرح برگزيده در جشنواره رازي مي‌توانند به عضويت اين كانون درآيند. دكتر نوريزاد با بيان اينكه يك شوراي عالي سياستگذاري مسئوليت تعيين سياستهاي مربوط به اين كانون را بر عهده دارد، گفت: معاونين آموزشي، پژوهشي و دانشجويي دانشگاه، چهار عضو هيات علمي از دانشكده‌هاي مختلف دانشگاه اعضاي شورا را تشكيل مي‌دهند و مسئوليت تسهيل امور اداري و تخصيص بودجه به كانون را بر عهده دارند. وي با اشاره به شوراي مركزي كانون انديشه‌هاي پويا، تصريح كرد: شوراي مركزي متشكل از 9 عضو منتخب ساير اعضاي گروه است، همچنين بودجه اين كانون از رديف بودجه استعداد درخشان كه هر ساله در برنامه پنج ساله تعريف شده است از سوي وزارتخانه تخصيص مي‌يابد. وي با بيان اينكه اين كانون يك كانون حمايتي است، برخي از برنامه‌هاي حمايتي آن را اعطاي بن كتاب و كارت اينترنت، استفاده از امكانات تفريحي، هنري، زبان و كامپيوتر به صورت نيم بها يا رايگان، اردوهاي ويژه، وام 200 هزار توماني براي خريد تجهيزات پزشكي، اعطاي يك و نيم ميليون تومان براي چاپ كتاب‌ برشمرد. دكتر نوريزاد تصريح كرد: برنامه‌هاي آموزشي و علمي مختلفي نيز براي اعضاي كانون برگزار مي‌شود و اغلب بر اساس نياز دانشجويان به آموزش‌هاي تحقيقي و علوم نوين اجرا مي‌شود كه از اين كلاسها مي‌توان به برگزاري كارگاههاي آموزشي ايمپلنتولوژي و آموزشهاي تخصصي در زمينه داروسازي، پزشكي و ژنتيك اشاره كرد. مدير اجرايي كانون انديشه‌هاي پويا در ادامه با اشاره به معضلات موجود در روند اجرا و تصويب پروژه‌هاي پژوهشي و تحقيقاتي دانشجويان در معاونت پژوهشي دانشگاه، خاطرنشان كرد: تشكيل شوراي پژوهشي كانون انديشه‌هاي پويا اخيرا با هدف تسهيل روند تصويب طرحهاي تحقيقاتي از سوي معاونت پژوهشي دانشگاه به تصويب رسيده است كه در اين صورت طرح‌هاي پژوهشي دانشجويان استعدادهاي درخشان پس از بررسي اوليه در اين شورا مستقيما به شوراي پژوهشي دانشگاه فرستاده مي‌شود. دكتر نوريزاد در پايان با اشاره به ديگر اقدامات و فعاليتهاي اين كانون، خاطرنشان كرد: تصويب آيين نامه‌اي در جهت بهره مندي دانشجويان همانند اعضاي هيات علمي از جايزه و امتياز پس از ارايه مقاله و همچنين امكان گذراندن فرصت سربازي اعضاي كانون به عنوان مدير اجرايي كانون از ديگر فعاليتها و اقدامات صورت گرفته مي‌باشد كه هنوز به تصويب نرسيده است.																							 
, رييس مرکز علمي‌کاربردي جهاد دانشگاهي مشهد: در ميان 400 مرکز کشور، رتبه ششم را داريم نسبت استاد به دانشجو در اين مركز «يک به 10» است																							 
, محمد رضا حسيني در گفت‌وگو با خبرنگار صنفي آموزشي خبرگزاري دانشجويان ايران (ايسنا) - منطقه خراسان، در خصوص وضعيت آموزشي دانشگاه علمي کاربردي جهاد داشگاهي مشهد اظهار كرد: با توجه به شاخصهاي مورد نظر دانشگاه جامع علمي کاربردي در زمينه‌هاي مختلف، اين مرکز رتبه خوبي را به خود اختصاص داده است. وي در خصوص نحوه ارزيابي واحدهاي دانشگاه جامع علمي - کاربردي گفت: اين ارزيابي در 30 شاخص کيفي با در نظر گرفتن حدود 5 تا 10 پارامتر در شاخص وضعيت کارگاهها، آزمايشگاهها و وضعيت آموزشي مورد بررسي قرار گرفته است. حسيني با اشاره به تحصيل بيش از 950 دانشجو در اين مرکز علمي کاربردي خاطرنشان کرد: نسبت استاد به دانشجو در اين دانشگاه يک به 10 است و 93 عضو هيات علمي به صورت تمام و نيمه وقت در اين دانشگاه مشغول به فعاليت هستند. رييس مرکز آموزش عالي علمي کاربردي جهاد دانشگاهي مشهد تصريح کرد: از امسال به دنبال جذب اعضاي هيات علمي به صورت تمام وقت و توجه به تخصص محوري در تدريس اساتيد هستيم و تلاش خواهيم کرد تا استانداردهاي آموزشي را به خوبي و در سطح بالايي رعايت کنيم. وي با اشاره به رابطه خوب اين دانشگاه و ساير مراکز آموزش عالي در مشهد گفت: اساتيد مدعو براي تدريس در دانشگاه اغلب از اعضاي هيات علمي دانشگاه‌هاي فردوسي و آزاد مشهد هستند و در زمينه آزمايشگاه‌ها و کارگاه‌ها نيز هر زمان نيازي احساس شود از امکانات دانشگاه فردوسي يا دانشکده فني شهيد منتظري استفاده مي‌کنيم.																							 
, دكتر موسوي در گفت‌وگو با خبرنگار آموزشي خبرگزاري دانشجويان ايران (ايسنا)، با اشاره به بخش‌هاي آموزش و پرورش و ترويج اين مركز اظهار كرد: ‌در برنامه آموزش‌هاي بلندمدت ايجاد دوره كارشناسي ارشد رشته كار آفريني و مديريت با گرايش كارآفريني در دانشكده مديريت دانشگاه تهران به تصويب رسيده است و در صورت امكان دوره‌هاي كارشناسي، كارشناسي ارشد و دكتراي رشته كارآفريني در دانشگاه تهران راه‌اندازي خواهد شد. وي تربيت، اطلاع رساني، فراهم كردن زيرساخت‌هاي لازم جهت فرهنگ سازي و ارتقاي شناخت جامعه دانشگاهي نسبت به كارآفريني را از برنامه‌هاي بخش ترويج اين مركز اعلام كرد و گفت: سعي داريم با تشويق اساتيد دانشگاه به شركت در فعاليت‌هاي اين مركز، دانشگاه را از جو استاد مداري خارج كنيم. موسوي افزود: بررسي انواع كار آفريني، چگونگي تغيير و تحول در برنامه‌هاي دانشگاهي از برنامه‌هاي اين مركز در زمينه پژوهش است. وي در ادامه عملكرد اين مركز را مثبت توصيف نمود و گفت: متاسفانه به دليل غفلت و ديد ضعيف بسياري از مسئولان كه نگاه مستقيم به مقوله اشتغال دارند، اين مساله ضربه ديده است. دكتر موسوي افزود: مقوله اشتغال يك تابع از مسائل مختلف جامعه است و حتي مسائلي چون جهاني شدن نيز در آن تاثير گذار است. وي خاطر نشان كرد: ترديدي نيست كه كشورهاي ديگر مي‌توانند با بررسي‌ نيازهاي ما خدمات را ارائه دهند و ما نيز اگر قصد حل آن معضل اشتغال را داشته باشيم بايد يك وسعت ديد با نگاهي اصولي داشته باشيم.																							 
, «نخجواني با اشاره به بحران سرمايه‌گذاري در طول 20 سال گذشته در كشور، عنوان كرد: ايران كشوري است كه همواره طي 20 سال گذشته دچار بحران سرمايه‌گذاري بوده و بررسي‌ها نشان مي‌دهد كه طي سالهاي 57 تا 80 سرمايه‌گذاري در كشور سه درصد كاهش يافته، در حالي كه در همين مدت جمعيت كشور 75 درصد بالا رفته است و بدين ترتيب سرمايه‌گذاري به ازاي هر ايراني 45 درصد پايين آمده است.»																							 
, به گزارش خبرنگار آموزشي خبرگزاري دانشجويان ايران (ايسنا)، آزمون دكتري ” زبان و ادبيات فارسي ” ساعت 8 صبح روز دهم ارديبهشت ماه در دانشكده ادبيات فارسي و علوم انساني اين دانشگاه برگزار مي‌شود و داشتن دانشنامه كارشناسي ارشد رشته زبان و ادبيات فارسي الزامي است. آزمون دكتري ” رشته زبان و ادبيات عربي ” نيز 14 ارديبهشت ماه در دانشكده ادبيات فارسي و علوم انساني برگزار مي‌شود و شركت در آن منوط به داشتن دانشنامه كارشناسي ارشد زبان و ادبيات عربي است. آزمون دكتري رشته ” زبان شناسي همگاني” نيز در روزهاي يكم و دوم ارديبهشت برگزار مي‌شود و شركت در اين آزمون منوط، داشتن دانشنامه كارشناسي ارشد در رشته‌ زبان شناسي همگاني و يا رشته آموزش زبان به غير فارسي زبانان است. آزمون دكتري ” رشته باستان شناسي” دهم ارديبهشت برگزار مي‌شود و داوطلبان بايد دانشنامه كارشناسي ارشد رشته باستان شناسي را داشته باشند. آزمون دكتري “ رشته‌هاي تاريخ ايران اسلامي“ و ” تاريخ ايران باستان “ در 10 ارديبهشت ماه برگزار مي‌شود و داشتن دانشنامه كارشناسي ارشد رشته‌هاي تاريخ ايران اسلامي و تاريخ ايران باستان الزامي است. گفتني است كه براي شركت در آزمون دكتري رشته تاريخ اسلامي كه ساعت 8:30 روز 10 ارديبهشت ماه برگزار مي شود، دانشنامه‌ي كارشناسي ارشد رشته تاريخ اسلام مورد پذيرش است. براي شركت در آزمون دكتري تخصصي “ فلسفه غرب “ كه ساعت 8 صبح روزهاي 9 و 10 ارديبهشت ماه برگزار مي شود، داشتن دانشنامه‌ي فلسفه محض الزامي است. آزمون دكتري ” باستان شناسي با گرايش دوران اسلامي “ روز 15 ارديبهشت ماه برگزار مي‌شود و داشتن مدرك كارشناسي ارشد رشته باستان شناسي الزامي است. آزمون دكتري رشته‌هاي ادبيات فرانسه با گرايش ادبيات تطبيقي و رشته آموزش زبان انگليسي در روزهاي 17 و 18 ارديبهشت ماه در دانشكده زبان‌هاي خارجي دانشگاه تهران برگزار مي شود و فارغ‌التحصيلان كارشناسي ارشد و زبان و ادبيات فرانسه و آموزش زبان انگليسي مي‌توانند در آن شركت كنند. آزمون دكتري ” رشته علوم اقتصادي با گرايش هاي اقتصاد و توسعه، اقتصاد بين الملل، بخش عمومي، اقتصاد سنجي و اقتصاد رياضي ” 20 ارديبهشت برگزار مي شود و داشتن دانشنامه كارشناسي ارشد در رشته هاي علوم اقتصادي، توسعه و برنامه ريزي و اقتصاد انرژي و بازاريابي، مهندسي سيستم‌هاي اقتصادي و علوم اقتصادي زير مجموعه اقتصاد اقتصاد و معارف براي شركت در آن الزامي است. آزمون دكتراي ” رشته جامعه شناسي نظري - فرهنگي ” 18 ارديبهشت ماه سال 1382 در دانشكده علوم اجتماعي دانشگاه تهران برگزار مي شود، داشتن دانشنامه كارشناسي ارشد در رشته علوم اجتماعي شامل مردم شناسي، جمعيت شناسي ، جامعه شناسي - توسعه روستايي ( در دو گرايش توسعه اجتماعي و مديريت توسعه) برنامه ريزي رفاه اجتماعي - جامعه شناسي انقلاب- مطالعات زنان - پژوهش علوم اجتماعي- ارتباطات اجتماعي- فسلفه علوم- امور فرهنگي الزامي است . آزمون دكتري رشته “ جامعه شناسي مسايل اجتماعي ايران“ 18 ارديبهشت در دانشكده علوم اجتماعي برگزار مي شود و داشتن دانشنامه علوم اجتماعي شامل مردم شناسي - جمعيت شناسي - جامعه شناسي- توسعه روستايي در دو گرايش توسعه اجتماعي و مديريت توسعه - برنامه ريزي رفاه اجتماعي- جامعه شناسي انقلاب مطالعات زنان - حقوق علوم سياسي - پژوهش علوم اجتماعي، ارتباطات اجتماعي الزامي است . آزمون دكتري رشته ” مديريت با گرايش مديريت رسانه‌اي” نيز 18 ارديبهشت ماه در دانشكده علوم اجتماعي برگزار مي شود و داشتن دانشنامه كارشناسي ارشد در رشته مديريت و ارتباطات الزامي است. آزمون دكتري رشته ” معماري ” دانشكده هنرهاي زيبا كه ساعت 8 صبح روزهاي 9 و 10 ارديبهشت ماه در اين دانشكده برگزار مي‌شود و دانشنامه كارشناسي ارشد رشته معماري مورد پذيرش است ، نكته قابل ذكر اينكه دانشجويان اين رشته بايد در زمان تهيه كارت آزمون تخصصي، فارغ التحصيل باشند.																							 
, به گزارش سرويس صنفي آموزشي خبرگزاري دانشجويان ايران، در اين مراسم كه معاونت آموزشي دانشگاه صنعتي شريف، رييس واحد بين‌المللي دانشگاه كيش و جمعي از مسؤولان و نمايندگان دانشگاه‌ها و موسسات صاحب غرفه در نماشگاه برگزار شد، رييس ستاد اجرايي اين نمايشگاه به بيان گزارش از عملكرد اولين نمايشگاه بين المللي دانشگاه‌ها در تهران پرداخت. گفتني است: طي اين مراسم در بخش دانشگاه‌ها ضمن تقدير از دانشگاه بين‌المللي چابهار و دانشگاه علوم پزشكي شهيد بهشتي، تنديس و تقدير نامه‌ ويژه به دانشگاه‌هاي صنعتي شريف، علوم پزشكي شيراز، صنعتي خواجه نصير و دانشگاه آزاد اسلامي واحد كرج اعطا شد. همچنين در بخش موسسات آموزشي با تقدير از موسسه مجتمع فني تهران و موسسه فرهنگي هنري سفير با اعطاي تنديس و لوح تقدير از جهاد دانشگاهي واحد تهران، مجتمع آموزش عالي ابوريحان بيروني و دانش پارسيان قدرداني به عمل آمد. لازم به ذكر است: در بخش تجهيزات آموزشي نيز با تقدير از شركت سما سامانه، لوح تقدير و نشان تنديس به تهران نيك آوا، صنايع آرما بين‌الملل و صنايع تجهيزات آموزشي اعطا شد. همچنين رييس واحد بين المللي دانشگاه كيش نيز در اين مراسم به بيان سخنراني پرداخت. گفتني است: اولين نمايشگاه بين المللي دانشگاه‌ها، ‌موسسات و تجهيزات آموزشي با حضور دانشگاه‌هاي داخل و خارج مورد تاييد وزارتين علوم و بهداشت از سيزدهم لغايت هجدهم شهريور ماه در سالن‌هاي 35 و 38 محل دائمي نمايشگاه‌هاي تهران برگزار شد.																							 
, به گزارش سرويس آموزشي ايسنا در شيراز، پرفسور مايكل گرين رييس دانشكده علوم دانشگاه رويال هالووي انگليس، دكتر پيتر فونج قائم مقام اين دانشكده از دانشگاه شيراز ديدار كردند. در جريان اين ديدار، تفاهم نامه همكارهاي علمي آموزشي دو دانشگاه به امضاي روساي دانشگاه شيراز و دانشكده علوم دانشگاه هالووي انگليس رسيد. ايجاد كرسي زبان فارسي در دانشگاه رويال، مبادله استاد زبان فارسي، اعزام دانشجويان دوره دكتري در رشته‌هاي مختلف، ارائه stort course توسط اساتيد دانشگاه رويال هالووي، تعريف پروژه‌هاي مشترك توسط اساتيد دو دانشگاه در زمينه محيط زيست، همكاري دو دانشگاه در رشته‌ electronic commerce با توجه به قطب علمي بودن دانشگاه شيراز در الكترونيك، حضور اساتيد دانشگاه هالووي در كميته‌هاي رساله‌ دكتري دانشجويان دكترا، راه‌اندازي برنامه‌هاي بين‌رشته‌اي و پروژه‌هاي مشترك از جمله آموزش و پرورش تطبيقي، ارائه سخنراني توسط اساتيد دو دانشگاه، برگزاري سمينارهاي مشترك، حضور دانشگاه رويال هالووي در كنفرانس اروپا آسيا در فناوري اطلاعات در دانشگاه شيراز، اشتراك نشريات و مجلات دو دانشگاه، استفاده از اساتيد دو دانشگاه جهت داوري مقالات، عضويت اساتيد آن و دانشگاه و در هيات تحريريه مجلات دانشگاه شيراز، انجام طرحهاي تحقيقاتي در زمينه علوم انساني و علوم تربيتي و اطلاع رساني در باب نحوه پذيرش دانشجو در دانشگاه رويال هالووي از مفاد تفاهم نامه‌ بين دو دانشگاه شيراز و رويال هالووي لندن مي‌باشد.																							 
, ثبت‌نام آزمون كارشناسي ناپيوسته سال 1383 دانشگاه آزاد اسلامي از فردا سه‌شنبه در سراسر كشور آغاز مي‌شود. به گزارش سرويس آموزشي خبرگزاري دانشجويان ايران (ايسنا)، دكتر ناصر اقبالي، رييس مركز آزمون دانشگاه آزاد اسلامي با اعلام اين خبر، گفت: دفترچه راهنماي آزمون كارشناسي ناپيوسته سال 1383 دانشگاه آزاد اسلامي منتشر شده و علاقمندان مي‌توانند از فردا سه‌شنبه با مراجعه به دفاتر پستي در سراسر كشور، نسبت به ثبت نام خود در اين آزمون اقدام نمايند. گفتني است، مهلت ثبت‌نام آزمون كارشناسي ناپيوسته دانشگاه آزاد اسلامي در پايان وقت اداري روز دوشنبه 20 مهر ماه پايان مي‌يابد.																							 
, بابک روزبهان در گفت‌وگو با خبرنگار صنفي آموزشي خبرگزاري دانشجويان ايران (ايسنا)، افزود: پيرو مذاكرات انجام شده و پيگيريهاي متعدد مديريت و كاركنان گروه پرستاري مقرر گرديد که يکي از کلاسهاي طبقه پايين ساختمان پرستاري پل طالشان به وسايل سمعي و بصري پيشرفته مثل ويدئو پروژكتور، كامپيوتر و پرده بزرگ مجهز شده و تا پايان ترم جاري در اختيار گروه پرستاري و مامايي قرار بگيرد. وي افزود: با تحقق اين موضوع كه به همت رئيس و معاونين آموزشي و اداري مالي مصوب شده است، جهش بزرگي در زمينه كيفيت آموزشي دروس اختصاصي و پايه پزشكي و همچنين ميزان يادگيري دانشجويان پرستاري و مامايي به وجود مي آيد. روزبهان اظهار داشت: با اختصاص بودجه اي معادل سه ميليون تومان، صدها جلد كتاب تخصصي چاپ جديد (پزشكي، پرستاري و مامايي) در دهها عنوان فارسي و لاتين و همچنين حداقل پانزده عنوان از ژورنالهاي تخصصي مربوط به دوره كامل سالهاي 2005 و 2006 به صورت نسخه هاي چاپي و ديسكهاي نوري خريداري شده و به گنجينه غني كتابخانه اي دانشگاه اضافه گرديده است.																							 
, دكتر فائزه توتونيان، مدير تحصيلات تكميلي دانشگاه فردوسي مشهد در گفت‌وگو با خبرگزاري دانشجويان ايران (ايسنا) - منطقه خراسان،‌ با بيان اين مطلب افزود: دانشگاه فردوسي مشهد براي دوره‌هاي دكتري تخصصي در 16 رشته امسال از بين داوطلبان واجد شرايط از طريق آزمون ورودي كتبي و مصاحبه دانشجو مي‌پذيرد. وي افزود: آزمون در روزهاي جمعه و شنبه 19 و 20 اسفند ماه سال جاري در دانشكده‌هاي مربوطه انجام مي‌گيرد. وي در خصوص رشته‌هاي مقطع دكترا گفت: امسال در رشته‌هاي زبان و ادبيات فارسي، زبان عربي، ‌علوم قرآن و حديث، مدرسي معارف اسلامي در دو شاخه مباني نظري اسلام و آشنايي با منابع اسلامي، ‌علوم كتابداري و اطلاع رساني در ميان رشته‌هاي علوم انساني دانشجو جذب مي‌شود. دكتر توتونيان ادامه داد: در رشته‌هاي فيزيك با گرايشهاي حالت جامد، ذرات بنيادي و هسته‌اي، شيمي در گرايشهاي شيمي فيزيك، تجزيه، الي و معدني، زمين‌شناسي، ‌مهندسي عمران سازه، مهندسي برق در گرايش‌هاي مخابرات، قدرت، كنترل و الكترونيك، مهندسي مكانيك در گرايشهاي تبديل انرژي و طراحي جامدات و مهندسي كامپيوتر در گرايش نرم‌افزار نيز آزمون برگزار مي‌شود. وي رشته‌هاي دامپزشكي، زراعت در گرايشهاي اكولوژي، فيزيولوژي و علفهاي هرز، علوم دامي در گرايشهاي تغذيه نشخوار كنندگان، تغذيه طيور، علوم و صنايع غذايي در گرايشهاي ميكروبيولوژي مواد غذايي، تكنولوژي مواد غذايي، شيمي مواد غذايي و مهندسي صنايع غذايي را از ديگر رشته‌هاي مقطع دكتراي اين دانشگاه عنوان كرد.																							 
, به گزارش سرويس صنفي آموزشي خبرگزاري دانشجويان ايران، حسين افضليان رئيس دانشگاه آزاد اسلامي واحد گرمسار در اين مراسم با بيان اينكه جنبش دانشجويي مي‌تواند نقش بسزايي در توليد علم داشته باشد، گفت: جنبش دانشجويي بايد در همه زمينه‌ها از جمله علمي، سياسي مفيد باشد. وي گفت: دانشجويان با افزايش سطح علمي خود مي‌توانند كشورشان را در مقابل كشورهاي استعمارگر سرفراز نگه دارند. در ادامه اين جلسه رييس دانشگاه آزاد اسلامي واحد گرمسار در جلسه پرسش و پاسخي به سوالات دانشجويان پيرامون از جمله احداث سالن تربيت بدني، حصار كشي دانشگاه، كيفيت بخشيدن به غذا پاسخ داد.																							 
, مهندس عليرضا لادن مقدم معاون آموزشي دانشگاه آزاد اسلامي واحد گرمسار در گفت و گو با خبرنگار سرويس آموزشي خبرگزاري دانشجويان ايران (ايسنا) با اعلام اين مطلب، گفت: براي نخستين بار دانشجويان دانشگاه آزاد اسلامي واحد گرمسار مي‌توانند نمره‌هاي پايان ترم خود را در سايت اينترنتي دانشگاه به آدرس www.ian.gavmsar.ac.ir مشاهده كنند. معاون آموزشي واحد گرمسار افزود: با تلاش مستمر اداره اطلاعات، آمار و رايانه و اداره امتحانات اين دانشگاه و به منظو رفاه حال دانشجويان و دسترسي سريع و آسان و تسهيل در امور، دانشجويان اين دانشگاه قادرند پس از اتصال به شبكه‌هاي اطلاع رساني و سايت اينترنتي واحد گرمسار، بر اساس مشخصه درسي به نمرات اعلام شده دروس مورد نظر دسترسي پيدا كنند.																							 
, مهندس شاكرمي در گفت وگو با خبرنگار صنفي آموزشي خبرگزاري دانشجويان ايران (ايسنا )- منطقه لرستان، افزود: اين دانشگاه از سال 1364 در خرم‌آباد تاسيس شد و اولين دوره فارغ التحصيلان در سال 68 از اين دانشگاه فارغ التحصيل شده اند. وي با اشاره به فارغ‌التحصيلي بيش از 15 هزار دانشجو اين واحد، اظهار داشت: از اين تعداد 7 هزار و 530 دانشجو دختر و 7 هزار و 592 دانشجو نيز پسر بوده‌اند. وي خاطر نشان كرد: از 59 رشته تحصيلي موجود در دانشگاه، 35 درصد مربوط به مقطع كارداني ناپيوسته، 29 درصد كارشناسي پيوسته، 15 درصد كارشناسي ناپيوسته ،14 درصد كارشناسي ارشد و7 درصدآن مربوط به مقطع كارداني پيوسته است . شاكرمي عنوان داشت: بيشترين آمار فارغ التحصيلان اين دانشگاه مربوط به گروه آموزشي علوم انساني با 8 هزار و496 فارغ التحصيل است .																							 
, به گزارش سرويس آموزشي خبرگزاري دانشجويان ايران (ايسنا)، دكتر ايرج نحوي، معاون آموزشي دانشگاه اصفهان درجلسه شوراي آموزشي اين دانشگاه با اعلام اين خبر و با اشاره به آيين‌نامه‌ اجرايي نحوه‌ پذيرش دانشجويان ممتاز، اظهار داشت: بر اساس آيين‌نامه اجرايي دانشجويان ممتاز، دانشگاه اصفهان در نيمسال اول تحصيلي 84-83، دانشجويان ممتاز، دانش‌آموزان برتر جشنواره‌ها و مسابقات علمي را بدون آزمون سراسري در مقاطع كارشناسي، كارشناسي ارشد و دكتري مي‌پذيرد. وي همچنين از دعوت به همكاري اعضاي برجسته هيات علمي بازنشسته دانشگاههاي كشور به عنوان ديگر برنامه‌هاي سال جاري دانشگاه اصفهان ياد كرد و افزود: دانشگاه اصفهان در راستاي فراهم كردن شرايط و امكانات مناسب براي دانش آموختگان برتر دوره‌هاي دكتراي تخصصي كه از جمله برنامه‌هاي مهم وزارت علوم نيز محسوب مي‌شود، آمادگي دارد تا پس از بررسي فعاليت‌هاي علمي متقاضيان در چارچوب «فرصت پژوهشي» اقدام به انعقاد قرارداد با اين دانش‌آموختگان نمايد. معاون آموزشي دانشگاه اصفهان در خاتمه از جمله نتايج مهم تحقق اين برنامه را جلوگيري از اتلاف وقت و تداوم برنامه‌هاي تحقيقاتي اين دانش‌آموختگان ذكر كرد.																							 
, دانشگاه تربيت مدرس با راه اندازي واحد بين‌الملل در يكي از شهرهاي كشور، قصد دارد تا به طور مجزا دانشجويان خارجي را بپذيرد. دكتر حسين نادري منش، معاون آموزشي دانشگاه تربيت ‌مدرس در اين‌ باره به خبرنگار آموزشي خبرگزاري دانشجويان ايران- واحد علوم پزشكي ايران، گفت: با توجه به برنامه چهارم توسعه كشور، ايران بايد طي ده سال آتي در زمينه علوم بنيادي حرف اول منطقه را بزند، بر اين ‌اساس ‌دانشگاه تربيت‌مدرس به عنوان يكي ‌از مهمترين مراكز آموزش‌عالي تحصيلات تكميلي، بر آن شد تا طرح راه‌اندازي واحد بين‌المللي، ويژه دانشجويان خارجي را تنظيم و جهت تصويب به مسئولان ارائه نمايد. وي با اشاره به اينكه در حال حاضر تقريبا 70 دانشجوي خارجي در مقطع كارشناسي ارشد و ph.d در اين دانشگاه تحصيل مي‌كنند، افزود: با اجراي طرح راه‌اندازي واحد بين‌الملل دانشگاه در يكي از شهرهاي مرزي جنوب يا شمال كشور(شهر نوريا كيش) امكان پذيرش و تحصيل تعداد بيشتري از دانشجويان مسلمان كشورهاي همسايه فراهم خواهد شد. دكتر نادري‌منش ادامه داد: اميدواريم بتوانيم با راه‌اندازي اين دانشگاه، در منطقه، معضل تحصيل دانشجويان مسلمان را كه اغلب ناچار هستند براي تحصيل به اروپا سفر كنند، حل كنيم. معاون آموزشي دانشگاه تربيت‌مدرس در ادامه با بيان اينكه واحد بين‌الملل دانشگاه تربيت مدرس با مشاركت بخش خصوصي داخلي و خارجي تاسيس مي‌شود؛ تصريح كرد: زبان تدريس در اين دانشگاه انگليسي است و پيش‌بيني شده در سال اول، هزار دانشجو در دو مقطع كارشناسي ارشد و ph.d مورد پذيرش قرار گيرد. لازم به ذكر است؛ طرح راه اندازي واحد بين‌الملل دانشگاه تربيت مدرس سه ماه پيش توسط مسئولان اين دانشگاه تهيه و تنظيم شده است كه ارائه دهندگان اين طرح اميدوارند تا پايان سال مجوزهاي لازم جهت راه اندازي رسمي آن صادر شود.																							 
, عضو هيات علمي دانشگاه يزد گفت: وظيفه نظام آموزشي و دانشگاهي كشور بايد به گونه‌اي باشد كه نيازهاي جامعه را شناسايي كند و متناسب با آن ‌نيروهاي متخصص تربيت كند اما متاسفانه در ايران هماهنگي بين رشته‌هاي دانشگاهي و تخصص‌هاي مورد نياز جامعه ديده نمي‌شود. دكتر اكبر غفوري در گفت‌وگو با خبرنگار صنفي آموزشي خبرگزاري دانشجويان ايران (ايسنا)- منطقه يزد، با بيان اينكه هر دانشگاه بايد براي گرفتن رشته‌هاي مورد نياز خود، ‌دلايل توجيهي بياورد، اظهار داشت: متاسفانه اين امر در دانشگاه‌هاي كشور كارآيي لازم وكافي ندارد و حتي فارغ ‌التحصيلاني كه در رشته‌هاي مختلف تربيت مي‌شوند، در جاي اصلي خود به كار نمي‌روند و به اصطلاح از تخصص اصلي آنها در جايي كه بايد به كار گرفته شود، استفاده لازم نمي‌شود. وي افزود:‌ به طور كلي در جهان دو نوع نظام آموزشي در دانشگاه‌ها وجود دارد، يك مورد نظام آموزشي كه به انگليسي معروف است و بيشتر مبتني بر تحقيق و مطالعه و پژوهش مي باشد و دانشجو موظف به گذراندن پايان نامه است نه واحد درسي و اين نوع نظام در كشورهاي هند و استراليا و انگليس ديده مي‌شود. نظام آموزشي ديگر كه &nbsp;در كشور ايران جريان دارد، بيشتر مبتني بر واحدهاي درسي است و دانشجو بايد تعداد زيادي واحد درسي بگذراند و به اصطلاح واحدهاي درسي تئوري و نظري هستند و واحدهايي كه مبتني بر تحقيق و پژوهش و عملي باشند، كمتر ديده مي‌شوند. دكتر غفوري تصريح كرد: در نظام آموزشي دانشگاه‌هاي جهان نيز دو نوع استاندارد قابل ذكر است، يك نوع استاندارد كمي كه رابطه تعداد دانشجو با استاد را مي‌سنجد كه اگر اين تعداد كم باشد، آن نظام آموزشي با استانداردهاي روز جهان مطابقت دارد، همچنين تعداد آزمايشگاه‌ها، كارگاه‌هاي علمي، فضاي سبز، فضاي خوابگاهي، وسايل نقليه و اياب و ذهاب، ميزان كالري موجود در غذاها، ‌ميزان دسترسي به اينترنت و كتابخانه، به روز بودن كتاب‌هاي موجود دركتابخانه و غيره با تعداد دانشجو تاثير بسزايي در به روز بودن و مطابقت با استانداردهاي جهان در نظام آموزشي دانشگاه‌هاي كشور دارد كه تقريباً از اين لحاظ مشكلي وجود ندارد. به گفته وي، نوع ديگر استاندارد، كيفي است كه معيارهايي در اين مورد وجود دارد و سوال اين است كه هيات علمي چند ساعت دنبال مقاله و كتاب‌هاي چاپ شده در موضوع تخصص خودش مي‌رود و همچنين ميزان استفاده اساتيد از كتابخانه و كتاب‌هاي روز دنيا چقدر است كه متاسفانه در اين مورد خيلي ضعيف عمل شده و همچنين با كمبود استاد كامل در هر رشته در دانشگاه‌ها مواجه هستند. دكتر غفوري بيان داشت: يكي از دلايل اصلي بيكاري در كشور همان ناهماهنگي رشته‌هاي آموزشي در دانشگاه‌ها و بازار كار است و دليل ديگر را هم مي‌توان به تعريفي كه از كار مي‌شود، اضافه نمود كه متاسفانه در كشور ايران اين امر را در پشت ميز نشستن و آماده بودن همه چيز، تعريف كرده‌اند و توقع دانشجويان هم بعد از فارغ ‌التحصيل شدن از دانشگاه‌ها بسيار بالا رفته است. وي در خصوص افزايش كار آمدي آموزش عالي، خاطر نشان ساخت: ابتدا بايد محتواي دروس كه بيشتر نظري و تئوري هستند، در جهت عملي شدن پيش برد و سرفصل‌ها و محتواي آنها به روز شوند و دوره‌هاي آموزش و كارگاه‌ها و سمينارهاي پژوهشي و تحقيقاتي را براي اساتيد قرار دهند و در آن جديدترين مسائل روز مربوط به آموزش عالي را براي آنها بازگو نمايند. غفوري ادامه داد: در كنار موارد فوق بايد ساعات تدريس اساتيد را كاهش داد و همچنين كلاس‌هاي اضافه را كه وقت اساتيد را در بخش پژوهش و تحقيق مي‌گيرد حذف نمود، تا كار آمدي آموزش عالي در سطح پايين قرار نگيرد. عضو هيات علمي دانشگاه يزد در پايان ياداور شد: اگر برنامه منسجم و مدوني براي تربيت نيروهاي متخصص و متعهد در هر رشته دانشگاهي صورت بگيرد كه متناسب با نياز جامعه باشد، در آن صورت نظام آموزشي و دانشگاهي كشور مي‌تواند در سطح بالا و مطابق با استانداردهاي جهاني قرار گيرد.																							 
, دكتر علي اصغر كاكوجويباري، رييس پژوهشكده تعليم و تربيت وزارت آموزش و پرورش در گفت‌وگو با خبرنگار آموزشي خبرگزاري دانشجويان ايران (ايسنا)، افزود: بشر طي قرن‌هاي متمادي خصومت‌ها و خشونت‌ها و جنگ‌هاي سنگين را آزموده و درنتيجه قربانيان زيادي داده و همچنين ضربات وحشتناكي را به زندگي بشر وارد كرده است. اين امر سالم زيستن و خوشبخت بودن در گروي گريز از جنگ و رسيدن به ائتلاف جهاني در پرتو صلح را ياد داده است . به گفته وي، استراتژي بين‌المللي ائتلاف جهاني براي صلح، نياز بشر در دهه اول قرن 21 بوده و بشر در اين دهه بيش از هر قرن ديگري به فائق آمدن بر خشونت نياز دارد. دكتر كاكاجويباري در پايان تصريح كرد: توسعه فن‌آوري‌هاي نظامي و فن آوري‌هاي اطلاعاتي در قرن بيستم، دغدغه‌ و نگراني ‌و دلهره‌هاي زيادي را براي بشر توليد كرده و در نتيجه بشر براي زندگي كردن با مخاطرات جدي مواجه است. در چنين فضايي نخبگان علمي، فرهنگي و ديني مي توانند اين دغدغه‌ها را از بين برده و كمتر كنند تا نسل آينده با دغدغه‌هاي كمتري، سعادت، خوشبختي، شادي و نشاط را در گروي ائتلاف جهاني براي صلح تامين كند.																							 
, دانشكده مجازي علوم حديث با توجه به استقبال گسترده كاربران شبكه اينترنت از دروس الكترونيكي ارائه شده با برگزاري دوره‌هايي عمومي امكان بهره‌گيري علاقمندان را از دروس و كلاسهاي مجازي خود فراهم كرده است. به گزارش سرويس آموزشي خبرگزاري دانشجويان ايران(ايسنا)، سيد حميد حسيني، معاون پژوهشي و مدير فناوري اطلاعات و ارتباطات دانشكده علوم حديث، ضمن اعلام اين خبر برگزاري دوره‌هاي عمومي را پاسخي به درخواست و استقبال گسترده كاربران شبكه اينترنت از اين دانشكده اينترنتي عنوان كرد و گفت: پس از افتتاح اين پايگاه در تابستان سال جاري، بيش از 1200 نفر از علاقمندان براي شركت در اولين دوره الكترونيكي آشنايي با علوم و معارف حديثي ثبت نام كردند و در آزموني اينترنتي با يكديگر به رقابت پرداختند كه بيش از 300 نفر از اين داوطلبان در آزمون ورودي پذيرفته شده و مجوز دسترسي به دروس چند رسانه‌يي اين رشته دانشگاهي را دريافت كردند. وي برگزاري اين دوره را اولين تجربه موفق آموزش الكترونيكي در ايران بر شمرد و مواردي نظير چند رسانه‌يي و تعاملي بودن و در نظر گرفتن عوامل گوناگون براي افزايش بازده آموزشي را از ويژگيهاي اين دروس ذكر كرد. مدير اولين دانشكده مجازي در زمينه علوم انساني و اسلامي، هدف اصلي از ايجاد اين دانشكده را برگزاري دوره‌هاي رسمي دانشگاهي در مقطع كارشناسي و تحصيلات تكميلي عنوان و خاطرنشان كرد: مجوزهاي لازم براي برگزاري دوره‌هاي آزاد اينترنتي از وزارت علوم، تحقيقات و فناوري دريافت شده و پيگيري لازم براي دريافت مجوز برگزاري دوره‌هاي رسمي نيز در حال انجام است. وي ابراز اميدواري كرد با توجه به نظر مساعد مسئولان آموزش عالي كشور، به زودي دوره‌هاي رسمي مقطع كارشناسي علوم حديث از طريق شبكه اينترنت آغاز گردد. گفتني است، دانشكده مجازي علوم حديث در نشاني www.hadith.ac.ir در شبكه جهاني اينترنت قابل دسترسي است و مشتاقان فراگيري معارف اسلامي مي‌توانند به صورت رايگان در آن ثبت نام كنند.																							 
, دكتر محمدحسين مبين، مدير امور هماهنگي اين مركز با اعلام اين خبر به خبرنگار ايسنا، گفت: اين مركز در تابستان سال 81 توسط دفتر عمران ملل متحد (undp) در دانشگاه يزد (دانشكده منابع طبيعي و كويرشناسي) تأسيس شد. وي در ادامه تصريح كرد: اين مركز در نظر دارد دوره‌هاي آموزشي كوتاه‌مدت و پروژه‌هاي كوچك تحقيقاتي در زمينه‌هاي معماري، كشاورزي، زراعت، منابع طبيعي، محيط زيست و آبياري در ارتباط با مسائل و موضوعات بيابان‌زدايي و بيابان در سطح ملي، منطقه‌اي و بين‌المللي برگزار كند. مدير امور هماهنگي اين مركز در پايان تأكيد كرد: در حال حاضر از طرف سازمان ملل متحد مشاور بين‌الملل در دانشكده شروع به كار كرده و هيات امنا و هيات مديره و ساير بخشهاي مركز فعال است.																							 
, دكتر حميدرضا جوادي رييس دانشگاه علوم پزشكي قزوين در گفت‌وگو با خبرنگار آموزشي خبرگزاري دانشجويان ايران (ايسنا)، ‌با اشاره به پيشرفت و توسعه كمي در آموزش عالي، بر توجه به توسعه كيفي تاكيد كرد. وي جايگاه دانشگاه‌ها در تصميم سازي و تصميم‌گيري‌ها را مناسب ندانست و گفت: بسياري از مديران فعلي در كشور تحصيلات متناسب با دانشگاه محل خدمت خود را ندارند. لذا دانشگاهها بايد در اين راستا تجهيز شده و منابع لازم در اختيار آنها نهاده شود تا دانشگاه به صورت مستقل به رشد خود ادامه دهند. وي با اشاره به لزوم تغيير و تحول اساسي در آموزش پزشكي، اظهاركرد:‌ آموزش پزشكي در كشور با استانداردهاي بين‌المللي فاصله زيادي دارد، شيوه‌هاي تدريس در كشور سنتي، ‌كلاسيك و قديمي هستند كه از كار‌ايي خوبي برخوردار نيستند. وي با اشاره به نامتناسب بودن آموزش پزشكي بسياري از دانشكده‌هاي پزشكي دنيا با استانداردهاي بين‌المللي، خاطرنشان كرد: در اين راستا فدراسيون جهاني با تدوين استانداردهاي بين‌المللي، دانشكده‌هاي پزشكي سراسر دنيا را مورد ارزيابي قرار داد كه در نهايت ‌مشخص شد كه برخي از دانشكده‌هاي كشور از حداقل استانداردها نيز برخوردار نيستند لذا وزارت بهداشت درصدد ايجاد تغيير و تحول در شيوه آموزش پزشكي است. وي با تاكيد بر ضرورت متناسب بودن نيازهاي جامعه با آموزش پزشكي، خاطر نشان كرد: الگوي بيماريهاي دايما در حال تغيير است، لذا آموزش پزشكي نيز بايد جهت مقابله با آن تغيير و بازبيني شود، البته چگونگي تغيير آموزش نيازمند پژوهش و تحقيق است. دكتر جوادي در ادامه تقويت ارتباطات بين‌المللي، افزايش توانمندي اعضاي هيات علمي، به كارگيري نيروهاي تربيت شده، آموزش و توانمندسازي مردم و توزيع عادلانه امكانات آموزش و درماني در كشور را از جمله اولويت‌ها و نيازهاي ارتقاي آموزش پزشكي عنوان كرد. رييس دانشگاه علوم پزشكي قزوين در ادامه برنامه‌هاي دانشگاههايي نظير دانشگاه قزوين را وابسته به اعتبارات دانست و گفت: كاهش و كمبود اين اعتبارات، مانع رشد اين دانشگاهها مي‌شود. وي خاطرنشان كرد: با اصلاح مديريت و تخصيص منابع و امكانات مي‌توان بهره‌وري بيشتري از دانشگاهها داشت و حتي با پذيرش دانشجوي آزاد و خارجي، از هزينه‌هاي سنگين آموزش عالي كاست. دكتر جوادي در پايان گفت: دانشگاهها مجازي، غير حضوري و نيمه حضوري هم توان گسترش در كشور را دارند كه متاسفانه با برخوردها و برداشت‌هاي سياسي بحث به انحراف كشيده شد.																							 
, به گزارش خبرنگار صنفي آموزشي خبرگزاري دانشجويان ايران، كارت اين آزمون در روزهاي چهارشنبه 10 آبان ماه در دو نوبت صبح وبعدازظهر جمعه 12 آبان ماه از ساعت 7 الي 8 صبح توزيع مي‌شود.																							 
, به گزارش سرويس صنفي آموزشي خبرگزاري دانشجويان ايران، در اين گردهمايي دكتر علي احمدي به ارائه برنامه‌هاي آتي دانشگاه اشاره كرد و افزود: در پايان برنامه چهارم توسعه دانشگاه پيام‌نور بيش از يك ميليون دانشجو خواهد داشت. وي همچنين اضافه كرد كه روابط عمومي‌ها بايد به دانشگاه و دانشجوي پيام نور هويت ببخشند و بر اعتبار آن بيافزايند و از طريق ارتباط بيشتر با رسانه‌ها، افكار عمومي را از فعاليت‌هاي مثبت و سازنده و تاثير آن بر رشد و توسعه جامعه علمي كشور آگاه سازند. وي همچنين بحث اعتلاي نام دانشگاه پيام‌نور و مراوده با اصحاب رسانه‌اي را وظيفه اصلي روابط عمومي مطرح كرد. در اين گردهمايي مقرر شد كه گردهمايي مسئولان روابط عمومي مناطق حداقل ماهي يكبار برگزار گردد.																							 
, به گزارش سرويس آموزشي ايسنا، شيمي از جمله رشته‌هايي است كه در سال‌هاي اخير به نحو فزاينده‌اي در كشور مورد توجه قرار گرفته است. اين گسترش هم در راه‌اندازي گروه‌هاي جديد آموزشي و هم در افزايش گرايش دانشجويان به اين رشته مشهود مي‌باشد. يكي از استادان شيمي دانشگاه تهران در مورد جايگاه ويژه‌ي اين رشته كه آن را از ساير رشته‌هاي علوم پايه متمايز مي‌كند، مي‌گويد: شيمي به عنوان يك دانش پايه، ساير رشته‌هاي علوم پايه (به جز رياضي) و طيف وسيعي از ساير علوم تجربي را از خود متاثر كرده است و در كشف رموز حيات و طبيعت در كنار ساير رشته‌هاي علوم پايه، جايگاه منحصر به فردي را به عنوان يكي از علوم دقيقه به خود اختصاص داده است، به عبارت ديگر امروز به درستي مي‌توان ادعا كرد كه رشد علم، فناوري، صنعت، فرهنگ و رفاه‌ در هر جامعه‌اي بدون رشد علم شيمي مقدور نمي‌باشد. وي با اشاره به اينكه تنها در يك سال بالغ بر 3288 ميليارد دلار فرآورده‌هاي نفتي و كالاهاي شيميايي از سوي شركت‌هاي نفتي و كارخانه‌هاي شيميايي دنيا عرضه شده است، مي‌افزايد: شيمي در بعد كاربردي، ‌گستره وسيعي از صنايع مولد كالاهاي مصرفي، غيرمصرفي و تحقيقاتي در جهان امروز را پوشش مي‌دهد كه جايگاه منحصر به فردي در حيطه‌ صنعت به آن بخشيده است. اگر تنها حجم فروش كالاهاي عام شيميايي را در نظر بگيريم، اين صنعت در نخستين مرتبه‌ها در ميان صنايع دنيا قرار دارد؛ البته نبايد فراموش كرد كه در برخي از كالاهاي شيميايي، مواد شيميايي پنهان هستند و به اين دليل در محاسبه‌هاي آشكار نمي‌گنجند. جايگاه ويژه‌ي دانش شيمي در كنار موقعيت ممتاز كشور، از لحاظ دارا بودن صدها ميليارد بشكه مخازن نفت و گاز طبيعي و دراختيار داشتن منابع معدني شناخته شده و ناشناخته‌ فراوان، طبيعتا بايد چشم انداز شغلي مناسبي را براي دانشجويان و دانش آموختگان اين رشته رقم بزند. متاسفانه به دليل پاره‌اي مشكلات كه كم و بيش دامنگير ساير رشته‌هاي علوم پايه و مهندسي نيز مي‌باشد، امكان بهره‌گيري مناسب فارغ‌التحصيلان شيمي از فرصت‌هاي شغلي متنوع اين رشته وجود ندارد، پراكندگي، قديمي بودن واحدهاي صنعتي و عدم برنامه‌ريزي مناسب در اين بخش در كنار صادرات بي‌رويه منابع نفتي و معدني كشور به صورت مواد خام، ايجاد شغل براي بخش زيادي فارغ‌التحصيلان اين رشته را در شرايط كنوني منتفي كرده است،‌ البته روشن است كه با توجه به ظرفيت‌هاي بالقوه طبيعي و انساني موجود در اين بخش و به ويژه با توسعه‌ چشمگير فعاليت‌هاي پتروشيمي در چند سال اخير، اميدهاي زيادي براي طرح اين رشته و قرار گرفتن در ميان معدود رشته‌هاي با آتيه در كشور به وجود آمده است. نكته‌ ديگري كه بايد داوطلبان علاقمند به اين رشته مورد توجه قرار دهند امكان مناسب ادامه‌ تحصيل در اين رشته‌ تا دكترا در داخل در كنار امكان تغيير رشته در مقطع كارشناسي ارشد به يكي از گروه‌هاي علوم پايه، فني مهندسي، علوم پزشكي، علوم انساني و حتي هنر مي‌باشد. در مورد تفاوت گرايش‌هاي محض و كاربردي رشته‌ شيمي در مقطع كارشناسي بايد توجه داشت كه از حدود 132 واحد درسي دوره كارشناسي شيمي، 20 واحد عمومي،‌ 26 واحد درس‌هاي پايه، 54 واحد درس‌هاي الزامي مشترك، 17 واحد درس‌هاي الزامي اختصاصي محض يا كاربردي و 15 واحد درس‌هاي انتخابي محض يا كاربردي مي‌باشند. تفاوت در 32 واحد اختصاص اين گرايش‌ها به صورتي است كه دانشجويان شيمي كاربردي در بخش‌هاي آزمايشگاهي و صنعتي شيمي و دانشجويان شيمي محض در بخش‌هاي نظري‌تر اين علم توانمندي بيشتري پيدا مي‌كنند. دانشجويان رشته‌ شيمي بايد علاوه بر اين درس در دروس رياضي و فيزيك نيز قوي باشند و آمادگي فعاليت‌ در آزمايشگاه و واحد‌هاي صنعتي شيميايي را داشته باشند. شيمي تجزيه، شيمي فيزيك، شيمي آلي، شيمي معدني، جداسازي و شناسايي تركيبات‌ آلي از جمله دروس الزامي اين رشته مي‌باشند. برخي واحدهاي انتخابي رشته شيمي كه از وجوه تمايز گرايش‌هاي كاربردي و محض مي‌باشند در گرايش محض شامل شيمي دارويي، شيمي سطح و حالت جامد، نظريه گروه در شيمي، تجزيه نمونه‌هاي حقيقي، شيمي محيط زيست، سنتز مواد آلي، آزمايشگاهي سنتز مواد آلي، شيمي هسته‌اي، اصول بيوشيمي،‌ آناليز عددي، تمرين و پژوهش، سمينار موضوع روز و در گرايش كاربردي شامل؛ الكتروشيمي صنعتي، شيمي و تكنولوژي رنگ، شيمي صنايع معدني، شيمي و تكنولوژي نفت، شيمي و تكنولوژي مواد غذايي، ‌آزمايشگاه خوردگي فلزات، شيمي و تكنولوژي چرم، شيمي و تكنولوژي پليمر، مباني شيمي پليمر، كاربرد الكترونيك در شيمي، مباني شيمي كوانتومي، تمرين و پژوهش و شيمي محيط زيست مي‌باشد.																							 
, به گزارش سرويس آموزشي خبرگزاري دانشجويان ايران (ايسنا)، دكتر جعفر توفيقي وزير علوم، تحقيقات و فناوري در هشتمين كنگره ملي مهندسي شيمي در مشهد، افزود: براي دستيابي به توسعه علمي پس از مشخص شدن استراتژي توسعه صنعتي در كشور بايد استراتژي تكنولوژي و پس از آن نيز استراتژي پژوهشي و كانون آن مشخص شود، بر اين اساس مي‏توانيم نظام آموزشي خود را شكل دهيم. دكتر توفيقي افزود: در حال حاضر اين كار صورت نگرفته و نظام آموزشي قابليت پاسخگويي به نيازهاي نظام پژوهشي را ندارد. وي با بيان اينكه يافته‏هاي پژوهشي را نمي‏توان به طور مستقيم در بخش صنعت به كار برد، بر لزوم ايجاد محيطي به عنوان واسطه ميان دانشگاه و صنعت تاكيد كرد. وي اظهار داشت: يافته‏هاي پژوهشي بايد در محيط طراحي و مهندسي به دانش فني تبديل شده و سپس در اختيار صنعت قرار گيرد، به اين منظور وزارت علوم اقدام به تاسيس شهرك‏ها و پارك‏هاي علمي در چند استان كرده است كه هدف اصلي آن جمع نيروهاي نخبه و كارآفرين در راستاي و افزايش توليدات فني نموده است. دكتر توفيقي در ادامه تحول چهره تحقيقات را در كشور يادآور شد و خاطر نشان كرد: 50 درصد از ده هزار مقاله‏اي كه در سال‏هاي اخير در مجلات isi به چاپ رسيده است، مربوط به سه سال گذشته مي‏باشد و اين يك تحول شگرف در بخش تحقيق و پژوهش مي‏باشد. وزير علوم با تاكيد بر لزوم توسعه علمي به عنوان مهم‏ترين مجاري قطع وابستگي در كشور، اظهار داشت: در توسعه علمي با دو رويكرد اساسي روبرو هستيم، اولين رويكرد توسعه علمي با هدف پاسخگويي به نيازهاي داخلي كشور و رويكرد دوم توسعه علمي و همگام شدن با آخرين تحولات علمي در دنياست كه هرچند مورد نياز در بخش صنعت نباشد اما ضرورت دستيابي به آنها احساس مي‏شود. دكتر توفيقي افزود: در چند سال اخير شاهد ارتباط خوب ميان دانشگاه و صنعت بوده‏ايم به گونه‏اي كه بخش صنعت با برشمردن نيازها و مشكلات خود و ارايه آنها به دانشگاه، عملا موضوعات مناسبي جهت پايان نامه‏هاي دكتري و كارشناسي ارشد پيشنهاد كرده‏اند كه اين امر موجب كاربردي‏تر شدن پايان نامه‏هاي دانشجويي شده است. وي با بيان اينكه توسعه صنعتي در كشور بايد بر محور نفت و گاز و پتروشيمي شكل گيرد، افزود: متاسفانه هم‏اكنون نظام آموزشي و پژوهشي در كشور به صورت ديگري شكل گرفته و بنابراين رشته‏هاي مهندسي شيمي و نفت و گاز تا اين اواخر به لحاظ تنوع و توسعه يافتگي رشته‏ها قوي نبوده‏اند. دكتر توفيقي اظهار داشت: قريب به دو سال است كه تحرك خوبي در اين رشته‏ها صورت گرفته و در مقاطع كارشناسي ارشد و دكتري به ترتيب نيروهاي متخصص پرداخته‏ايم و هم‏اكنون با همكاري وزارت نفت چند انستيتوي نفت و گاز را فعال نموده‏ايم. وي در ادامه با بيان اينكه متاسفانه هم اكنون كشورهايي كه نفت ندارند، صادر كننده تكنولوژي به ما هستند، افزود: بايد در زمينه‏هاي جديد تكنولوژي، نانوتكنولوژي، بيوتكنولوژي و تكنولوژي اطلاعات با محوريت صنعت نفت و گاز و پتروشيمي حركت كنيم. وزير علوم در خاتمه خاطر نشان ساخت: نگراني ما از اين جهت است كه در توسعه صنعت نفت و گاز و پتروشيمي ظرفيت‏هاي علمي متناسب با حجم سرمايه‏گذاري‏هاي انجام شده در اين بخش‏ها نمي‏باشد.																							 
, معاون سنجش دانشجويي دانشگاه پيام نور گفت: ثبت‌نام متقاضيان دورهاي فراگير مقطع كارشناسي اسفند ماه انجام مي‌شود. دكتر ابولفضل فراهاني، در گفت‌وگو با خبرنگار صنفي آموزشي خبرگزاري دانشجويان ايران، درباره تاخير دانشگاه در ثبت‌نام دوره‌هاي فراگير، اظهار كرد: سيستم دانشگاه تمايل دارد كه دانشجويان را از طريق آزمون سراسري پذيرش كند، البته اين به معناي حذف دوره‌هاي فراگير نيست. وي در مورد زمان ثبت‌نام دوره‌هاي فراگير مقطع كارشناسي ارشد نيز گفت: ثبت‌نام اين دوره‌ها طبق زمانبندي اعلام شده و بدون تاخير انجام مي‌شود.																							 
, نخستين آزمون mph دانشگاه علوم پزشكي تهران صبح امروز با حضور 306 داوطلب در دانشكده پزشكي برگزار شد. دكتر سراجي، مدير كل آموزش دانشگاه علوم پزشكي تهران در گفت‌وگو با خبرنگار صنفي آموزشي خبرگزاري دانشجويان ايران (ايسنا)، در اين باره &nbsp;اظهار كرد: آزمون داوطلبان دانشگاه‌هاي علوم پزشكي ايران، شهيد بهشتي و مشهد همزمان با آزمون دانشگاه علوم پزشكي تهران در اين دانشگاه برگزار شد. وي با بيان اينكه نتايج آزمون كتبي عصر امروز اعلام مي‌شود، گفت: عليرغم برگزاري متمركز آزمون، اما نتايج به صورت مجزا و توسط خود دانشگاه‌ها اعلام و متقاضيان در صورت قبولي از سوي دانشگاه پذيرنده به مصاحبه دعوت مي‌شوند كه مصاحبه داوطلبان آزمون دانشگاه علوم پزشكي تهران طي روزهاي چهارشنبه و پنجشنبه هشتم و نهم شهريور ماه در محل دانشگاه برگزار مي‌شود. مدير كل آموزش دانشگاه علوم پزشكي تهران خاطر نشان كرد: نتيجه نهايي نخستين آزمون mph دانشگاه اوايل هفته آينده اعلام خواهد شد. به گفته دكتر سراجي، داوطلبان در صورت قبولي نمي‌توانند در رشته و دانشكده‌اي ديگر همزمان با اين دوره تحصيل كنند. وي در عين حال بيان كرد: ‌دانشجويان برخي رشته‌ها از جمله عفوني، پزشكي اجتماعي و ... بايد سال اول تحصيل در كلاسهاي mph شركت كنند. مدير كل آموزش دانشگاه علوم پزشكي ايران در خاتمه خاطرنشان كرد: آزمون در سلامت و بدون هيچ مشكلي برگزار شد و در مورد سوالات اعتراضي نشده است.																							 
, دكتر حسين كشاورز، در گفت‌وگو با خبرنگار سرويس آموزشي خبرگزاري دانشجويان ايران (ايسنا)، افزود: اين آزمونها به صورت همزمان و سراسري در 32 دانشگاه علوم پزشكي كشور برگزار مي‌شود. وي با اشاره به تعداد داوطلبان آزمون علوم پايه پزشكي وزارت بهداشت، گفت: تعداد شركت كنندگان آزمون جامع پزشكي يكهزار و 154 نفر، آزمون جامع دندانپزشكي 810 نفر و آزمون جامع داروسازي 358 نفر است. دكتر كشاورز افزود: نتايج نهايي آزمون علوم پايه پزشكي 10 روز پس از برگزاري آزمون اعلام مي‌شود. وي همچنين گفت: داوطلبان مي‌توانند اعتراضات خود را تا 4 روز پس از برگزاري آزمون به دبيرخانه شوراي علوم پايه پزشكي وزارتخانه ارسال كنند. دبير شوراي علوم پايه پزشكي و بهداشت وزارت بهداشت در خاتمه تصريح كرد: همچنين آزمون پيش كارورزي وزارت بهداشت نيز در روز پنجشنبه 19 شهريور ماه برگزار و نتايج آزمون نيز متعاقبا اعلام مي‌شود.																							 
, به گزارش سرويس صنفي آموزشي خبرگزاري دانشجويان ايران، مركز آزمون دانشگاه آزاد اسلامي طي اطلاعيه‌اي اعلام كرد: نخستين دوره آزمون toefl سال 1385 در 23 ارديبهشت ماه برگزار مي‌شود. علاقمندان به شركت در اين آزمون مي‌توانند حداكثر تا پايان اسفند ماه سال جاري در ساعات اداري به مركز آزمون دانشگاه آزاد اسلامي واقع در تهران - خيابان پاسداران، نبش بهستان ششم،‌پلاك 2 مراجعه و نسبت به ثبت‌نام خود اقدام كنند. داوطلبان جهت كسب اطلاعات بيشتر در ساعات اداري با شماره تلفن 22589868 تماس حاصل نمايند.																							 
, به گزارش خبرنگار سرويس آموزشي خبرگزاري دانشجويان ايران (ايسنا)، داوطلبان مي‌توانند جهت ثبت‌نام در آزمون سراسري با مراجعه به سايت اينترنتي سازمان سنجش آموزش كشور به آدرس www.sanjesh.org نسبت به ثبت‌نام اينترنتي خود اقدام كنند. گفتني است، داوطلبان بايد هزينه ثبت‌نام را به شماره حساب 748 بانك ملي صاحب حساب خزانه بانك مركزي جمهوري اسلامي ايران واريز نموده، سپس شماره فيش را وارد كرده و فرم تقاضانامه را تكميل كنند.																							 
, پرديس بين‌المللي كيش دانشگاه تهران فعاليت خود را با 11 رشته از بهمن ماه آغاز مي‌كند. به گزارش سرويس صنفي آموزشي خبرگزاري دانشجويان ايران (ايسنا)، دكتر نصرت‌الله ضرغام، رييس دانشكده پرديس بين‌المللي كيش دانشگاه تهران با اعلام اين خبر در جمع خبرنگاران، گفت:‌ اين پرديس با هدف تعميم آموزش عالي با هدف ورود به عرصه عرضه خدمات آموزشي و پژوهشي و كاهش خروج ارز و دانشجو از كشور و تربيت &nbsp;فارغ‌التحصيلان خلاق و كارآمد براي كشور و خارج از كشور &nbsp;تاسيس شده است. وي افزود: اقتصاد آموزش عالي به صورت برنامه‌اي توسط دانشگاه تهران از طريق پرديس كيش دنبال خواهد شد. وي در ادامه اظهار كرد: پرديس بين‌المللي كيش دانشگاه تهران فعاليت خود را با پذيرش 60 دانشجو در هر رشته &nbsp;كارشناسي &nbsp;مهندسي برق، كامپيوتر، صنايع، معماري، مديريت صنعتي، ‌مالي، طراحي صنعتي، حقوق و حسابداري و 20 دانشجوي در هر &nbsp;رشته كارشناسي ارشد &nbsp;مديريت بازرگاني و آموزش زبان انگليسي از بهمن ماه آغاز مي‌كند. دكتر ضرغام افزود: رشته‌هاي پرديس كيش جزو 20 رشته اول مورد تقاضاي داوطلبان كنكور 84 است. وي در ادامه گفت: ثبت‌نام پرديس بين‌المللي كيش دانشگاه تهران از ابتداي مهر آغاز شده و تا پايان ماه نيز ادامه دارد. به گفته رييس پرديس بين‌المللي كيش دانشگاه تهران، ميزان شهريه‌ پرديس &nbsp;راساس هزينه‌ها و رقابت موجود در عرصه خدمات آموزش و پژوهشي تعيين شده &nbsp;است كه ميزان آن در رشته‌هاي علوم انساني مقاطع كارشناسي و كارشناسي ارشد بيش از 33 ميليون ريال و رشته‌هاي كارشناسي فني و مهندسي و مديريت كارشناسي ارشد بيش از 41 ميليون ريال است. وي گفت: در حال حاضر وامي كه دانشجويان بتوانند از آن استفاده كنند وجود ندارد و فقط ممتازين در آينده از تخفيف‌ شهريه‌ بهره مند مي‌شوند. دكتر ضرغام اظهار كرد كه در پرديس كيش دانشگاه تهران &nbsp;معدل و &nbsp;توانمندي علمي &nbsp;زبان انگليسي متقاضي از شروط پذيرش است و دانشگاه براي آن دسته از &nbsp;داوطلباني كه &nbsp;زبان انگليسي آنها ضعيف است، كلاس برگزار مي‌كند. &nbsp; رييس پرديس بين‌المللي كيش دانشگاه تهران، گفت: &nbsp;مدرک فارغ التحصيلي پرديس، مدرک رسمي دانشگاه تهران است . وي همچنين اظهار كرد: استادان پرديس كيش از استادان دانشگاه تهران و استادان حق‌التدريس ساير دانشگاه‌ها هستند و درصورت نياز از استادان خارج از كشور نيز دعوت مي‌شود. وي تاكيد كرد كه پرديس بين‌المللي كيش دانشگاه تهران با 12هزار متر مربع وسعت بايد از نظر امكانات و استاد و منابع علمي و ... در حد رقابت با دانشگاه‌هاي غربي باشد و دانشجوياني خلاق و توانمند تربيت كند. دكتر ضرغام گفت: سيستم آموزشي پرديس كيش در آغاز همان سيستم مرسوم دانشگاه تهران است ولي در آينده نيمه حضوري و مجازي نيز داير خواهد شد. به گفته دكتر ضرغام، پرديس بين‌المللي کيش تنها شعبه دانشگاه تهران نخواهد بود بلكه قصد ايجاد شعبه‌هايي در مناطق و شهرهاي ديگر و حتي خارج از كشور را نيز داريم. دكتر ضرغام در خاتمه با اشاره به اعلام آمادگي يك دانشگاه آلماني جهت همكاري با دانشگاه، افزود: در سالهاي بعد در صورت لزوم همكاري با دانشگاه‌هايي خارجي معتبر افزايش مي‌يابد. گفتني است، داوطلبان براي كسب اطلاعات بيشتر مي‌توانند به سايت دانشگاه به نشاني www.ut.ac.ir مراجعه و يا با شماره تلفنهاي 88962128 و 88963953 تماس حاصل نمايند.																							 
, به گزارش خبرنگار صنعت خودرو ايسنا، اين سايت با حضور مدير عامل ايران خودرو افتتاح شد و كارخانه شمالي ايران خودرو را به دپو ايران خودرو متصل كرده كه اين امر سبب اتصال ايران خودرو به شبكه ريلي كشور مي‌شود. لازم به ذكر است در جنوب جاده قديم سايت دو ايران خودرو در حال ساخت است كه در آينده به عنوان انبار استفاده خواهد شد و سبب انتقال كالا از بنادر به ايران خودرو از طريق ريل آهن مي‌شود. سايت دوم ايران خودرو در حال ساخت به عنوان دپو ايران خودرو است.																							 
, مسعود نجفي قطبي، مسؤول مجتمع آموزشي غيرانتفاعي مفيد انديشه واقع در كشور هندوستان در گفت‌وگو با خبرنگار آموزشي خبرگزاري دانشجويان ايران (ايسنا)، ‌با اشاره به درج خبري مبني بر غير مجاز بودن فعاليت اين موسسه در خصوص اعزام دانشجو، ضمن تاييد اين خبر افزود: اين موسسه در زمينه تعليم و تربيت دانش‌آموزان از مقاطع ابتدايي تا پيش دانشگاهي فعاليت مي‌كند و در اين خصوص از سوي وزارت آموزش و پرورش جمهوري اسلامي ايران مجوز دارد و همچنين هيچ فعاليتي در زمينه اعزام دانشجو ندارد و نخواهد داشت. وي با بيان اين كه فعاليت مجتمع آموزشي انديشه مفيد از حدود يك سال و نيم گذشته در كشور هندوستان آغاز شده است، تصريح كرد: فعاليتهاي آموزشي، فرهنگي و عقيدتي اين مجتمع رسما از مهرماه سال جاري با پذيرش دانش‌آموزان متقاضي آغاز شده است و در اين خصوص علاوه بر وزارت آموزش و پرورش، فعاليت مجاز اين موسسه در شوراي نظارت بر مدارس غيرانتفاعي خارج از كشور نيز تصويب شده است. نجفي قطبي در خاتمه با بيان اينكه كليه امكانات رفاهي، خوابگاهي و آموزشي در سطح مطلوب براي دانش‌آموزان اين مجتمع فراهم شده است، گفت: سيستم آموزشي اين مجتمع بر مبناي سيستم آموزشي كشور ايران مي‌باشد و مدارك دانش‌آموزان و امتحانات نيز تحت نظارت وزارت آموزش و پرورش ايران صادر و برگزار مي‌شود.																							 
, به گزارش واحد دريافت خبر ايسنا به نقل از روابط عمومي وزارت علوم، تحقيقات و فناوري، در اين مراسم اعضاي شوراي مركزي و هيات بازرسان نظام روان‌شناسي كه در انتخابات دوم بهمن ماه سال جاري در چهار حوزه تهران و شهرستان‌ها، حائز اكثريت آرا شده بودند معرفي شده و اعتبار نامه‌هاي خود را دريافت كردند. در اين انتخابات، 830 تن از اعضاي موقت سازمان نظام روان‌شناسي كشور، به دكتر محمود دژاكام ،دكتر اميرهوشنگ مهريار،دكتر كيانوش هاشميان، دكتر حسن پاشا شريفي،دكتر غلامعلي افروز و دكتر عليرضا جزايري به عنوان روان‌شناسان برگزيده و به دكتر بهروز بيرشك، فاطمه حقيقت‌جو، دكتر باقر ثنايي ذاكر، دكتر سوسن سيف و دكتر سيداحمد احمدي به عنوان مشاوران برگزيده و به دكتر حسن احدي، دكتر حميدرضا پوراعتماد و حسن پالاهنگ به عنوان بازرسان برگزيده، راي دادند. گفتني است طبق ماده 15 قانون تشكيل سازمان نظام روان‌شناسي كشور كه در تاريخ 27 فروردين 1382 به تصويب مجلس شوراي اسلامي رسيد، وزير علوم، تحقيقات و فناوري مسؤول برگزاري اولين دوره انتخابات نظام روان‌شناسي كشور شده بود.																							 
, به گزارش سرويس آموزشي خبرگزاري دانسجويان ايران (ايسنا)، از آنجا كه موسسه مذكور فاقد مجوز لازم از شوراي گسترش آموزش عالي است مدارك صادره از سوي اين موسسه مورد تاييد وزارت علوم نمي‌باشد. از داوطلبان متقاضي تحصيل در مقاطع مختلف آموزش عالي درخواست مي‌شود كه قبل از انجام هر گونه اقدام در زمينه درخواست پذيرش از اين گونه موسسات، مراتب را از وزارت علوم، تحقيقات و فناوري جويا شوند.																							 
, به گزارش سرويس صنفي آموزشي خبرگزاري دانشجويان ايران (ايسنا)، اين مراسم با حضور 700 نفر از شركت كنندگان اين دوره مجازي در تالار شيخ صدوق آستان مقدس حضرت عبدالعظيم (ع) برگزار مي‌شود. لازم به ذكر است دانشكده علوم حديث از سال 1384 با مجوز رسمي از وزارت علوم، تحقيقات و فناوري اقدام به برگزاري دوره رسمي مجازي (اينترنتي) رشته علوم حديث در مقطع كارشناسي نموده است. خاطر نشان مي‌شود، در حال حاضر دوره‌هاي حضوري دانشكده علوم حديث با حضور 250 نفر دانشجوي دختر و پسر در دو مقطع كارشناسي و كارشناسي ارشد رشته علوم حديث و دوره مجازي (اينترنتي) رشته علوم حديث با حضور 180 نفر دانشجو از داخل و خارج از كشور در حال برگزاري مي‌باشد.																							 
, دكتر رفيعي، معاون پژوهشي دانشگاه علوم پزشكي اهواز، در گفت‌و گو با خبرنگار آموزشي خبرگزاري دانشجويان ايران (ايسنا) ـ منطقه خوزستان ـ با بيان اين مطلب افزود: «وجود رشته‌هاي مختلف، قدمت، تعداد اعضاي هيات علمي و دانشجويان اين دانشگاه از جمله معيارهاي انتخاب دانشگاه علوم پزشكي اهواز به عنوان يكي از دانشگاه‌هاي مادر و بزرگ كشور است.» وي خاطرنشان كرد: «تقريبا تمام تخصص‌هاي باليني در اين دانشگاه ارايه و طرح‌هاي تحقيقاتي در همه زمينه‌هاي‌ پزشكي و علوم پايه در آن انجام مي‌شود.» رفيعي اضافه كرد: «راه‌اندازي دو مركز تخصصي تحقيقات بيماري‌هاي عفوني و گرمسيري و مركز تحقيقات تالاسمي و هموگلوبينوپاتي‌ها به عنوان مراكز تحقيقاتي مصوب كشور محصول كارهاي تحقيقاتي سال‌هاي گذشته اين دانشگاه است.» وي تلاش براي انجام بخش عمده‌اي از تحقيقات در اين مراكز را يادآور شد و گفت: «حركت‌هاي تحقيقاتي اخير وزارت بهداشت، درمان و آموزش پزشكي و دانشگاه‌هاي مختلف كشور از جمله دانشگاه علوم پزشكي اهواز، روند رشد پژوهشي را افزايش داده است.» رفيعي تعداد طرح‌هاي تحقيقاتي اين دانشگاه در يكي دو سال اخير را بيش از دو برابر خواند و اظهار داشت: «وضعيت بهتر كيفيت موضوعي تحقيقات، افزايش تعداد اعضاي هيات علمي درگير فعاليت‌هاي تحقيقاتي، افزايش مقالات چاپ شده در مجلات داخلي و خارجي و برگزاري كنگره‌هاي مختلف در اين دانشگاه در چند سال اخير نشان دهنده توجه بيشتر به كارهاي تحقيقاتي است.» وي ادامه داد: «پايان‌نامه‌هاي دانشجويي به خصوص در رشته‌هاي تخصصي، جنبه تحقيقاتي پيدا كرده است و نتايج اين تحقيقات در سال‌هاي آينده مشخص خواهد شد.» رفيعي تعداد اعضاي هيات علمي شركت كننده در كنگره‌هاي داخلي و خارجي را در يكي دو سال اخير رضايت‌بخش عنوان و تصريح كرد: «دانشجويان اين دانشگاه در سال‌هاي اخير از نظر شركت در كنگره‌هاي خارج از كشور مقام خوبي كسب كرده‌اند.» وي تاكيد كرد:« اميدواريم توجه به تحقيقات در توليد علم نقش مهمي داشته باشد.» معاون پژوهشي دانشگاه علوم پزشكي اهواز يكي از مهمترين مشكلات و موانع تحقيق را كمبود اعتبارات موجود دانست و اشاره كرد: «تخصيص حداقل 10 درصد از اعتبارات آموزشي اين دانشگاه به تحقيقات و پژوهش در سال آينده گامي مؤثر در اين زمينه است.» رفيعي بازنگري در اعتبارات تحقيقات توسط وزارت بهداشت، درمان و آموزش پزشكي و سازمان برنامه‌ و بودجه را ضروري خواند و خاطرنشان كرد: «ارزيابي دانشگاه‌ها در حيطه پژوهشي از سوي وزارت بهداشت، درمان و آموزش پزشكي حركت پژوهشي رو به رشدي را ايجاد كرده است.» وي افزود: «مشغوليت اعضاي هيات علمي اين دانشگاه به مسايل آموزشي و درماني فرصت كافي براي انجام كارهاي تحقيقاتي را از آنها گرفته است و به كار گيري تمهيداتي در اين زمينه لازم به نظر مي‌رسد.» رفيعي جلب توجه دانشجويان به خصوص دانشجويان مقاطع تحصيلي بالا به كارهاي تحقيقاتي را عنوان و يادآور شد: «مراودات علمي نتيجه بهتري در زمينه فعاليت‌هاي پژوهشي خواهد داشت.» وي در پايان حمايت و ارج نهادن به پژوهش و پژوهشگران را خواستار شد.																							 
, به گزارش سرويس آموزشي ايسنا، دكتر دانش، معاون طرح و توسعه وزارت علوم، تحقيقات و فناوري امروز شنبه در سومين روز از برگزاري چهل و ششمين نشست روساي دانشگاه و مراكز علمي و تحقيقاتي گفت: بر اساس هماهنگي به عمل آمده با بانك ملي ايران و با ضمانت وزارت علوم، اعضاي هيات علمي دانشگاه و مراكز علمي و تحقيقاتي مي‌توانند از كارت اعتباري ارزي استفاده كنند. دكتر دانش هدف از ارائه كارت اعتباري به اعضاي هيات علمي تحت پوشش وزارت علوم را فراهم آوردن امكان استفاده اعضاي هيات علمي از تسهيلات ارزي در مسافرت‌هاي خارج از كشور در فرصت‌هاي مطالعاتي برون مرزي و نيز تامين كتب و نشريات تخصصي و منابع علمي روزآمد اعلام كرد.																							 
, به گزارش سرويس صنفي خبرگزاري دانشجويان ايران (ايسنا)، دكتر هادي معتمدي در گفت‌وگويي، ازدواجهاي دانشجويي را داراي اثرات مثبت فراواني دانست و گفت: اين مساله مانند هر امر طبيعي ديگر داراي نكات ضعف و قوتي است، يكي از مهمترين جنبه‌هاي مثبت اين گونه جشنها ساده كردن مراسم ازدواج است. وي بهترين سن ازدواج را ميانگين سني دانشجويان دانست و اظهار داشت: ازدواج بعد از اين سن، دير و قبل از آن زود محسوب مي‌شود. دكتر معتمدي در مورد نكات منفي جشنهاي دانشجويي، گفت: ممكن است اين ازدواجها به علت سرعت زياد باعث شود تا آشنايي كافي و تحقيقي ميان دختر و ايجاد نشود و يا گاهي به علت پايين بودن هزينه‌هاي اينگونه ازدواجها گروهي راغب شوند تا در اين جشنها شركت كنند در صورتي كه ازدواج تنها هزينه‌هاي پايين نيست و وجوه مختلفي دارد. اين روانپزشك دانشجو را قشر روشنفكر جامعه معرفي كرد و در مورد نقش ازدواجهاي دانشجويي در محيطهاي دانشگاهي گفت: دانشجويان مسايل را بهتر آناليز مي‌كنند و انعطاف پذيري بيشتري دارند و همچنين به دليل سن دانشجويان مناسب ترين زمان براي جشنهاي دانشجويي دانشگاه است. دكتر معتمدي تعميق نحوه برگزاري جشنهاي ازدواج دانشجويي را در كل جامعه مثبت ارزيابي كرد، در عين حال بر لزوم پژوهش و تحقيق آماري در مورد آن تاكيد كرد.																							 
, ضريب ايمني آزمايشگاه‌هاي دانشگاه تربيت مدرس افزايش مي‌يابد. دكتر فتح الهي، معاون پژوهشي دانشگاه تربيت مدرس در گفت‌وگو با خبرنگار صنفي آموزشي خبرگزاري دانشجويان ايران (ايسنا)، با بيان اين مطلب و با ابراز تاسف از مرگ يك دانشجوي دكتري دانشگاه در حادثه اخير، گفت: ضريب ايمني آزمايشگاه‌هاي دانشگاه با شيوه‌ها و روشهاي ايمني افزايش مي‌يابد و دانشگاه در جهت جلوگيري از بروز اين گونه حوادث اطلاعات و تجارب خود را در اين باره در اختيار ساير دانشگاه‌ها نيز قرار مي‌دهد. وي ادامه داد: هرچند در روند جاري حركت دانشگاه دستورات و اقدامات ايمني به وسيله دروسي به دانشجويان ارائه مي‌شود، ولي در نظر داريم اين دروس را تحت عنوان «دروس ايمني» به طور جداگانه و تخصصي به دانشجويان تدريس كنيم تا سطح آگاهي افراد نسبت به مواد آزمايشگاهي و ايمني آزمايشگاه‌ها افزايش يابد. دكتر فتح الهي درباره عدم حاضر شدن دانشجويان در آزمايشگاه‌هاي دانشگاه تا زمان ايمن شدن آنها، افزود: مشكلات ايمني آزمايشگاهها بايد برطرف شود زيرا نه تنها دانشجويان بلكه مسئولان نيز دوست ندارند كسي در آزمايشگاه‌هاي غير ايمن كار كند.																							 
, معاون امور آموزشي و پژوهشي سازمان مديريت و برنامه‌ريزي با تاكيد بر ضرورت بازنگري تركيب هيات‌هاي امنا براي تحقق ماده 49 در دانشگاه‌ها از رشد 50 تا 55 درصدي بودجه هزينه‌اي دانشگاه‌ها در لايحه بودجه سال 85 خبر داد. به گزارش سرويس صنفي آموزشي خبرگزاري دانشجويان ايران، دكتر صادقي مقدم، در همايش راهكارهاي اجرايي ماده 49 كه در دانشگاه علوم پزشكي شهيد بهشتي برگزار شد، با اشاره به ضرورت دسته بندي مشكلات پيشروي دانشگاه‌ها و مراكز آموزش عالي در اجراي ماده 49، تصريح كرد: بايد پاسخ مشكلات موجود را از لابلاي قوانين موجود پيدا كنيم و در مورد موضوعاتي كه راه‌حل ندارند به فكر تدوين مقررات و آيين‌نامه‌هاي لازم باشيم. وي ادامه داد: در قانون اساسي رساندن آموزش عالي به مرز خودكفايي جزو وظايف دولت است، ولي منظور از مرز خودكفايي در آن مشخص نشده است. دكتر صادقي مقدم با اشاره به اعتماد قانونگذار به جامعه دانشگاهي، تصريح كرد: قانونگذار با اعتماد به آينده جامعه دانشگاهي كه متشكل از انديشمندان است، آن را جزو اولين مراكزي دانسته كه مي‌تواند با استقلال از قيود و مقررات، محيط خود را شكوفا كند. وي با اشاره به نقطه نظرات اعضاي هيات امنا و مشكلات موجود در دستور كار هيات امنا، اظهار كرد: سؤالات و موضوعات متنوعي در اين رابطه مطرح است كه ضروريست دفتري به صورت هماهنگ مشكلات موجود را با هدف پاسخگويي و ارايه راهكارهاي مناسب دسته بندي كند. به گفته‌ وي، قانونگذار با تصويب ماده 49 خواسته است تا هيات‌هاي امنا در تشكيلات امور مالي و استخدامي تصميم گير باشند و در اين ميان تفاوت‌ها در تصميم‌گيري‌ اگر معنادار باشد قابل دفاع است. اختلاف در سرانه دانشجويي در ارتباط با تعداد دانشجويان است نه ميزان اعتبارات بودجه هزينه‌اي دانشگاه‌ها در لايحه‌ بودجه 85 تا 55 درصد رشد دارد دكتر صادقي مقدم با اشاره به سرانه‌اي شدن بودجه جاري دانشگاه‌ها در سال 85، تصريح كرد: اگرچه اين سرانه كامل و جامع نيست ولي در حد خود براي سال اول تا حدود زيادي پاسخ مسايل و مشكلات را داده و به سيستم چانه زني نيز خاتمه مي‌دهد، بنابراين اختلاف جزئي درسرانه دانشجويي درارتباط با تعداد دانشجويان است نه ميزان اعتبارات. معاون امور آموزشي و پژوهشي سازمان مديريت رشد بودجه هزينه‌اي دانشگاه ها در لايحه بوجه سال 85 را در حد مقبول و معقولي دانست و گفت: بودجه هزينه‌اي دانشگاه‌ها متوسط حدود 50 تا 55 درصد رشد داشته است كه پس از تصويب در مجلس و شوراي نگهبان قابل اجراست. به گزارش ايسنا، دكتر صادقي مقدم با بيان اينكه سعي شده در تعيين هزينه سرانه دانشجويي كليه‌ي هزينه‌هاي متصور در ابعاد آموزشي، رفاهي و مديريتي براي تربيت هر دانشجو در هر رشته مورد توجه قرار گيرد، گفت: شايد ميزان هزينه مشخص شده تربيت دانشجو مطلوب نباشد، با اين حال دانشگاه‌ها با اين مبلغ در سال 84 اداره مي‌شدند و براي سال 85 نيز متناسب با افزايش هزينه‌ها و تعداد دانشجويان كه به طور متوسط رشد 5 درصدي داشته، تعيين شده است. تخصيص بيشترين هزينه تحقيقات به تحقيقات پزشكي و بيشترين سرانه آموزشي به رشته پزشكي در لايحه بودجه سال 1385 وي با اشاره به اولويت و تقويت‌ دوره‌هاي تحصيلات تكميلي در دانشگاه‌ها، اظهار كرد: با در نظر گرفتن اين اولويت‌ها رشد تعداد دانشجويان در سالهاي آينده حدود 5 درصد خواهد بود. معاون امور آموزشي و پژوهشي سازمان مديريت مهمترين تحول را در موسسات و مراكز تحقيقات و با رشد 23 درصدي عنوان كرد و گفت: در اين زمينه همه عوامل موثر در تحقيقات مانند تجهيزات و نيروي انساني مورد توجه قرار گرفته است. دكترصادقي مقدم ادامه داد: در لايحه بودجه سال 85 بيشترين هزينه تحقيقات به تحقيقات پزشكي و بيشترين سرانه آموزشي به رشته پزشكي تخصيص يافته است، بنابراين اميدواريم كه با اين افزايش بودجه، انتظارات جامعه و اهداف ترسيمي محقق شوند. ضرورت هماهنگي بين تصميمات هيات‌هاي امنا در دانشگا‌ها وي با تاكيد بر اهميت و ضرورت هماهنگي بين تصميمات هيات‌هاي امنا در دانشگا‌ها، تصريح كرد: تركيب هيات‌هاي امنا بايد به نحوي بازنگري شود كه باعث حضور موثر‌تر آنها شود زيرا قانونگذار با تصويب اين ماده خواسته دانشگاه را از مديريت صرفا هزينه‌اي به مديريتي كارا با نگاه به منابع و توجه به تربيت نيرو هاي مورد نظر و متناسب با نياز جامعه تبديل كند. دكتر صادقي مقدم خطاب به دانشگاه‌هيان اظهار كرد: براي سال‌هاي آينده دانشگاه‌ها بايد ظرفيت‌هاي خود را براي تعيين سرانه متناسب و مطلوب به سازمان مديريت اعلام كنند. وي با بيان اينكه دانشگاه‌ها بايد با جرات و جسارت بيشتري در مسير تحول و اداره دانشگاهي خود گام بردارند. وي تصريح كرد: ما نيز در اين راستا با ساز و كار‌هاي قانوني براي خدمتگذاري آماده‌ايم و تلاش مي‌كنيم موانع موجود در اين جهت را مرتفع سازيم. نامناسب بودن نسبت بين استاد و دانشجو در دانشگاههاي علوم پزشكي ضرورت جذب دانشجوي خارجي وي در ادامه تناسب استاد به دانشجو و نسبت كارمند به دانشجو در دانشگاه‌هاي علوم پزشكي را مطلوب و مناسب ندانست و گفت: محيط‌هاي دانشگاهي بايد با سياست‌هاي اعمالي اين وضعيت را به سمت موثر و كارآمد سوق دهد. معاون سازمان مديريت در خاتمه با اشاره به بازار مناسب آموزش عالي در كشور‌، تصريح كرد: بازار آموزش عالي در ايران بازار مناسب و مطلوبي است كه دنيا بر روي آن سرمايه گذاري مي‌كند، بنابراين چرا ما خود در اين زمينه سرمايه‌گذاري و برنامه ريزي نكنيم، به عنوان مثال مي توانيم محيط‌هاي آموزشي كشور را براي جذب متقاضيان آموزش عالي از حوزه خليج فارس را آماده كنيم.																							 
, دانشگاه صنعتي اميركبير براي نيمسال دوم سال تحصيلي 85-86 در مقطع كارشناسي ارشد دانشجوي دوره مجازي مي‌پذيرد. به گزارش سرويس صنفي آموزشي خبرگزاري دانشجويان ايران (ايسنا)، اين دانشگاه در رشته‌هاي مخابرات (ict) معماري كامپيوتر، فناوري اطلاعات مديريت و مديريت فناوري اطلاعات پزشكي از بين فارغ‌التحصيلان دوره كارشناسي و بالاتر دانشگاه‌هاي سراسر كشور دانشجو مي‌پذيرد. گفتني است، داوطلبان بايد مدارك خود را تا 10 آبان ماه به آدرس دانشگاه صنعتي امير كبير ارسال كنند. همچنين تاريخ برگزاري امتحان 3 آذرماه سال جاري است. لازم به ذكر است، داوطلبان براي كسب اطلاعات بيشتر مي‌توانند به سايت اينترنتي www.aut.ac.ir مراجعه كنند.																							 
, به گزارش سرويس آموزشي خبرگزاري دانشجويان ايران (ايسنا)، مهندس محمدرضا سابقي مدير اين مركز با اعلام اين خبر، گفت: اين مرز كه تربيت نيروي كارآمد و كاربردي در صنايع آرد، شيريني‌سازي و بالاخص پخت نان و ساير رشته‌هاي مرتبط را در دستور كار خود دارد از طريق كنكور علمي - كاربردي و همچنين به روش پورماني (بدون كنكور) جذب دانشجو خواهد داشت، ضمن اينكه دوره‌هاي خاص آموزش كوتاه‌مدت نيز در دستور كار مركز قرار گرفته است. وي با اشاره به طرح ساماندهي بازار گندم و آرد و نان مصوب هيات وزيران، درخصوص موظف نمودن وزارتخانه‌هاي بازرگاني، صنايع و تحقيقات به راه‌اندازي مراكز آموزش علمي‌كاربردي، افزود: ‌اين مركز بنا به ضرورت و نيازسنجي كه در اين رابطه انجام شده توسط بخش خصوصي راه‌اندازي شده است. وي با اشاره به ضايعات نان در كشور، گفت: با آموزش صحيح نانوايان مي‌توان بخش زيادي از ضايعات نان را كه در حقيقت هزينه فراواني را به جاي مي‌گذارد كم كرد كه تربيت تكنسين صنعت پخت نان بدين منظور مي‌باشد. وي در ادامه به تدوين دوره‌هاي مهندسي علمي - كاربردي و صنايع آرد اشاره و اظهار اميدواري كرد ‌با طي مراحل تصويب در وزارتخانه‌هاي مرتبط، اين دوره‌ها بزودي عملي شود و در مقاطع ليسانس و فوق‌ليسانس نيز اين مركز بتواند جذب كند.																							 
, دكتر احمد توكلي در گفت‌وگو با خبرنگار آموزشي ايسنا، گفت: داوطلبان دختر مي‌توانند رشته‌هاي مورد علاقه‌ي خود را انتخاب كنند اما در رشته‌هايي كه تنها داوطلبان مرد مي‌توانند متقاضي باشند همانند رشته‌هاي علوم و فنون هوايي يا رشته‌هاي دانشگاه افسري امام علي (ع) همانند سال‌هاي پيش تنها داوطلبان پسر حق انتخاب رشته دارند. دكتر توكلي با بيان اينكه نتايج نهايي آزمون سراسري اوايل دهه سوم شهريور ماه اعلام مي‌شود، اظهار داشت: كارنامه داوطلبان آزمون سراسري به همراه دفترچه‌هاي راهنما و فرم انتخاب رشته در روزهاي پنج‌شنبه و جمعه 16 و 17 مرداد ماه توزيع مي‌شود. معاون اجرايي سازمان سنجش گفت: كارنامه كليه داوطلبان آزمون سراسري اعم از كساني كه مجاز به انتخاب رشته هستند يا داوطلباني كه نمي‌توانند انتخاب رشته كنند، 16 و 17 ماه جاري در همان مراكز توزيع كارت آزمون توزيع مي‌شود وي تصريح كرد: داوطلباني كه مجاز به انتخاب رشته باشند علاوه بر كارنامه نتايج اوليه، دفترچه انتخاب رشته ‌هاي تحصيلي آموزش عالي، همچنين فرم انتخاب رشته دريافت مي‌كنند و اين داوطلبان تا روز بيستم مرداد ماه فرصت دارند كه اين فرم‌ها را تكميل و به همان مراكز توزيع كارنامه تحويل دهند كه پس از پايان مهلت اعلام شده جهت جمع‌آوري فرم‌هاي انتخاب رشته سازمان سنجش مراحل گزينش نهايي را انجام خواهد داد. معاون اجرايي سازمان سنجش در خاتمه افزود: در آزمون سراسري سال جاري بيش از 470 هزار نفر مجاز به انتخاب رشته خواهند بود اما ظرفيت پذيرش نهايي تا كنون مشخص نشده است.																							 
, بيش از 50 درصد فلور گياهي استان گلستان را گياهان داروئي تشكيل مي‏دهند اگر بهره‏برداري مستقيم از طبيعت به همين شكل ادامه يابد، اثري از اين گياهان باقي نمي‌ماند																							 
, به گزارش ايسنا، عضو هيات علمي دانشگاه عولم كشاورزي و منابع طبيعي گرگان معتقد است: استان گلستان به لحاظ تنوع آب و هوايي، خاكي و پوشش گياهي يكي از استان‏هاي مهم كشور با ذخيره‌ي ژنتيكي متنوع بوده و در آن 790 هزار هكتار را اراضي زراعي و 450 هزار هكتار را جنگل و 833 هزار هكتار آن را مرتع تشكيل مي‏دهد. مهندس نوروز علي حسن عباسي كه با انجام يك پروژه‌ي تحقيقاتي به بررسي تنوع زيستي گياهان داروئي استان گلستان پرداخته است، مي‏افزايد: فلور گياهي استان گلستان، شامل 1704 گونه متعلق به 118 تيره كه 467 گونه‌ي آن در مناطق ييلاقي و 417 گونه در بخش جنگلي و 200 گونه‌ي باقيمانده به صورت علف هرز مزارع، باغات و پارك‏هاي جنگلي و بوستان‏هاي شهري و ساير اكوسيستم‏هاي موجود در منطقه از جمله تالاب‏هاي استان است. اين محقق ادامه مي‏دهد: بيش از 50 درصد فلور گياهي استان گلستان با تنوع قابل ملاحظه‌ي خود در زمره‌ي گياهان داروئي هستند كه تعداد زيادي از آن‌ها عرصه‌ي گسترش وسيعي در سطح استان دارند و تعدادي نيز داراي قلمرو محدودي هستند و برخي نيز در زمره گياهان در حال زوال و تعدادي نيز اختصاصات بومي استان گلستان هستند. مهندس نوروز علي حسن عباسي، مدرس دروس گياه‌شناسي دانشكده‌ي علوم پايه دانشگاه علوم كشاورزي و منابع طبيعي گرگان در ادامه تصريح مي‏كند: استان گلستان يكي از قطب‏هاي مهم تنوع منابع ژنتيكي گياهان دارويي است. اين محقق مي‏افزايد: استان گلستان به دليل اين‌كه از اكوسيستم‏هاي مختلف طبيعي (جنگل، مرتع، بوته‏زار، تالاب و خليج) تشكيل شده و تحت تاثير اقاليم متفاوت از مناطق هم جوار است، لذا از انواع فلورهاي مناطق مرطوب و معتدل خزري تا فلورهاي استپي، نيمه استپي، نيمه بياباني، و كوه‌هاي مرتفع برخوردار است. در ادامه اين تحقيق آمده است: از مجموع رستني‏هاي استان 106 تيره از گياهان دارويي هستند كه از ميان آن‌ها تيره‌ي نعنا (lamiaceae) با 76 گونه‌ي دارويي و 48 جنس دارويي ركوردار است. اين محقق يادآور مي‏شود: در سطح استان گلستان 881 گونه از گياهان داروئي و 424 جنس تاكنون شناسايي شده كه از نظر تعداد و تنوع ژنتيكي گونه‏هاي دارويي حايز اهميت فراوانند و بيش از نصف فلور طبيعي استان را شامل مي‏شوند. در بخش ديگري از اين تحقيق آمده است: بديهي است بدليل وسعت استان و تنوع اكوسيستم و شرايط حاكم بر هر يك از آن‌ها گونه‏هاي زيادي از دسترس دور مانده‏اند و به ويژه بهره‏برداري مستقيم از طبيعت باعث شده است برخي از گونه‏ها به سرعت محدود شده و احتمالا به نقاط دور و صعب العبور عقب نشيني كنند. چنان‌چه بسياري از گونه‏ها فقط در مناطق حفاظت شده‌ي استان نظير پارك ملي گلستان و جهان نما ديده مي‏شوند. عباسي با اشاره به تاثير آموزش در فرهنگ سازي، پيشنهاد مي‏كند: براي حفظ و استفاده‌ي بهينه از اين قابليت خدادادي، آموزش عمومي آحاد مختلف مردم و تشويق آن‌ها به حفظ و توسعه‌ي اين منابع مهم از سطوح مدارس ابتدايي تا دانشگاه با استفاده از تريبون‏هاي عمومي و رسانه‏هاي گروهي بايد نهادينه شود و مطلوب آن است كه اين امر بصورت يك فرهنگ درآيد. وي يادآورد كرده است: جلوگيري از بهره‏برداري مستقيم از گياهان به ويژه گياهان دارويي در عرصه‏هاي طبيعي و ترويج فرهنگ توسعه‌ي كشت گياهان دارويي به جاي بهره‌برداري مستقيم از طبيعت در اولويت كاري مسوولين اجرايي قرار گيرد؛ زيرا اگر روند بهره‏برداري مستقيم از طبيعت به همين شكل ادامه يابد، با توجه به پراكنش محدود برخي از گياهان مهم و دارويي، در آينده‏اي نه چندان دور، اثري از اين گياهان در طبيعت باقي نخواهد ماند. مدرس دانشگاه علوم كشاورزي و منابع طبيعي گرگان از شناسايي و جمع‌آوري و اهلي كردن گياهان دارويي، بويژه گياهان در حال انقراض به عنوان يك ضرورت ياد كرده و افزوده است: بايد با كشت اين گياهان در باغات گياه‌شناسي ضمن حفاظت از اين منابع ژنتيكي، بانك ژن زنده‌ي گياهان داروئي استان تشكيل شود. اين محقق تصريح كرده است: جهت حفاظت از منابع ژنتيكي گياهان دارويي استان، بايد افراد محلي اعم از روستائيان و جنگل نشينان مشاركت داده شوند و براي موفقيت در اين امر، بايد بخشي از درآمدهاي خالص ملي (بودجه) يا درآمدهاي حاصل از اكوتوريسم يا طبيعت‌گردي به آن اختصاص يابد. وي تاكيد كرده است: در امر بهره‏برداري و بازديد از جاذبه‏هاي طبيعي توسط گردشگران طبيعت به ويژه در بخش كنترل رفت و آمد و ازدحام جمعيت و تامين بودجه‌ي كافي و تدارك امكانات رفاهي و آموزشي گردشگران در حفاظت از امكانات بالقوه‌ي طبيعي در مناطق مورد بازديد، نظارت صحيح و كاملي بايد اعمال شود تا حيات گياهان دارويي استان مورد تهديد قرار نگيرد. مسوول پروژه باغ گياه‌شناسي دانشگاه علوم كشاورزي و منابع طبيعي گرگان در اين تحقيق افزوده است: بايد ضمن توسعه‌ي مراكز تحقيقاتي و دانشگاهي در سطح استان، باغات گياه‌شناسي به ويژه باغ گياهان دارويي در چند نقطه‌ي استان احداث شده و با جمع‌آوري گياهان مهم اقتصادي به ويژه گياهان زوال يافته يا در حال انقراض بانك ژن گياهي در مركز استان با همكاري دانشگاه و مراكز تحقيقاتي ايجاد شود. عباسي با اشاره به اين كه قابليت بزرگي كه در استان گلستان نهفته است مي‏افزايد: شايسته است دولت با برنامه‏ريزي لازم، بستر توسعه‌ي اقتصادي گلستان را حول توليد گياهان داروئي‏، فراهم كرده و ضمن ايجاد اشتغال براي جوانان كه از بيكاري رنج مي‏برند، آينده‏اي نويد بخش براي رونق اقتصادي گلستان را فراهم كند.																							 
, به گزارش خبرگزاري دانشجويان ايران (ايسنا)، به نقل از روزنامه‌ي ديلي تايمز، اين كارگاه آموزشي به طور مشترك از سوي اتحاديه‌ي موسسات توسعه‌ي دارايي‌هاي ملي كشورهاي عضو بانك توسعه‌ي اسلامي و شركت سرمايه‌گذاري پاكستان ـ عمان سازمان دهي شده بود. هزينه‌ي برگزاري اين كارگاه از سوي بانك توسعه‌ي اسلامي تامين شد و در آن موضوعاتي از جمله مديريت خطر استراتژيك، چارچوب‌هاي وام‌هاي تجاري و شركتي و بازارهايي مربوط به شراكت در كنترل و نظارت بر خطرات اعتباري مورد بررسي گرفته است. هيات‌هايي از كشورهاي مسلمان از جمله تركيه، ايران، بنگلادش، مالزي، اوگاندا، سودان و يمن در اين كارگاه حضور داشتند.																							 
, دانشگاه علوم پزشكي اردبيل با 11 كلاس درس به يك‌هزار و 500 دانشجو سرويس‌دهي مي‌كند. به گزارش سرويس صنفي آموزشي خبرگزاري دانشجويان ايران، دكتر شهنام عرشي، رييس دانشگاه علوم پزشكي اردبيل با بيان اين مطلب، با بيان اينكه 70 درصد دانشجويان دانشگاه را دختران تشكيل مي‌دهند، افزود: دانشگاه براي 300 دانشجو با 11 كلاس و سلف سرويس احداث شده بود كه در حال حاضر به 1500 نفر دانشجو سرويس دهي مي‌كند لذا با اين تعداد دانشجو عمده ترين مشكل دانشگاه كمبود فضاي آموزشي و كلاس است كه براي حل اين مشكل در گام اول معاونتهاي پژوهشي، آموزشي و دانشجويي فرهنگي به ساختمانهاي ديگر منتقل و در آينده نيز از ساختمان فعلي دانشگاه فقط بعنوان مركز آموزش استفاده مي‌شود. وي در مورد مشكلات خوابگاهي دانشجويان جديد، خاطرنشان كرد: دانشگاه موظف به ارائه خدمات خوابگاهي به 60 درصد دانشجويان است، در حالي كه در حال حاضر 80 درصد دانشجويان تحت پوشش خدمات خوابگاهي قرار دارند. دكتر عرشي در خاتمه گفت: دانشگاه در حوزه‌هاي آموزش و امور دانشگاهي، درمان و بهداشت فعاليت دارد و سياست 15 ماهه اين دانشگاه اجراي برنامه‌هاي كوتاه مدت براي فراهم آوردن زير ساخت‌هاي مورد نياز براي عملي كردن برنامه ميان مدت بود كه در اين راستا در حوزه آموزش با افزايش فضاي آموزشي - رفاهي دانشجويان درصدد افزايش تعداد دانشجويان از يك هزار و 500 نفر به دو هزار دانشجو و افزايش رشته‌هاي كارشناسي هستيم.																							 
, يك دانشجوي افغاني دانشكده خبر گفت: با توجه به اين كه انگيزه تحصيل بيشتر دانشجويان خارجي در ايران، يادگيري زبان فارسي است، بايد خوابگاه‌هاي دانشجويان غير ايراني و ايراني مشترك باشد. حسين انصاري، دبير مجمع فرهنگي اجتماعي دانشجويان افغاني در ايران در گفت‌وگو با خبرنگار صنفي آموزشي خبرگزاري دانشجويان ايران(ايسنا)، با بيان اين كه مشتركات زباني، مذهبي و... علت تحصيل وي در ايران است، ‌گفت: با توجه به جنگ‌هاي مكرر در افغانستان، سيستم آموزشي اين كشور بسيار آسيب ديده است و اين در حالي است كه كشور ايران در اين چند سال اخير در سطح مدارس و دانشگاه‌هاي خود ارتقاي مناسبي داشته است. وي ادامه داد: يكي از مزاياي سيستم آموزشي ايران نسبت به افغانستان اين است كه در ايران برخلاف كشور افغانستان تنها از يك زبان رسمي‌ و مشترك استفاده مي‌شود. عضو شوراي هم‌انديشي تشكل‌هاي دانشجويان خارجي در ايران در مورد مشكلات دانشجويان غير ايراني در كشور اظهار كرد: يكي از مشكلات اين دانشجويان عدم توجه امور اتباع به مسائل اقامتي آنها است كه البته آنچنان حاد نيست و مشكل ديگر كه مهم‌تر است مجزا بودن خوابگاه‌هاي اين دانشجويان با دانشجويان ايراني است. به گفته وي، يكي ديگر از مشكلات، نداشتن هماهنگي‌ها و ارتباطات ميان دانشجويان خارجي بود كه اين مشكل با تشكيل شوراي هم‌انديشي دانشجويان خارجي حل شد. انصاري با اشاره به اين كه وزارت امور خارجه و وزارت علوم در روند تعاملات دانشجويان غير ايراني و ايراني نقش موثري دارند اذعان كرد: برگزاري همايش‌هاي دانشجويي، مسابقات ورزشي و... ميان دانشجويان خارجي و ايراني موجب برقراري روابط بيشتر و مناسب‌تر مي‌شود.																							 
, به گزارش سرويس آموزشي ايسنا، زمان و تاريخ مصاحبه معرفي شدگان چند برابر ظرفيت رشته تربيت مربي امور تربيتي از رشته هاي مختلف تحصيلي نيمه متمركز آزمون سراسري سال ‌???? روزهاي دوشنبه ‌?? و سه‌شنبه ‌?? مهر ماه سال جاري اعلام شد. معرفي شدگان به منظور انجام مصاحبه مي‌بايست در روزهاي مذكور راس ساعت ‌??/? صبح به نشاني تهران، خيابان خزانه، ترمينال جنوب، مركز تربيت معلم شهيد بهشتي مراجعه نمايند.																							 
, علي روشندل، مدير روابط عمومي مركز مديريت حوزه‌هاي علميه استان خراسان در گفت‌وگو با خبرنگار صنفي آموزشي خبرگزاري دانشجويان ايران، گفت: مهلت ثبت‌نام براي متقاضيان تحصيل در حوزه‌هاي علميه خراسان از 20 ارديبهشت ماه لغايت سي‌ام خرداد ماه مي‌باشد كه اين مهلت براي داوطلبين پسر در شهرستانها تا يكم مرداد ماه سال جاري مي‌باشد. وي اظهار داشت: توزيع كارت ورود به جلسه از حروف «الف» تا «سين» در تاريخ يكم و دوم مرداد ماه از «سين» تا آخر در روزهاي سوم و چهارم مرداد در زمان وقت اداري انجام خواهد شد. روشندل در مورد مكان توزيع كارتها، افزود: محل دريافت كارت داوطلبين برادران و خواهران در مشهد حرم مطهر ابتداي خيابان طبرسي، بعد از ساختمان بنياد پژوهشهاي اسلامي مركز مديريت حوزه‌هاي علميه خراسان مي‌باشد. وي همچنين درخصوص شرايط داوطلبين براي ثبت‌نام در امتحان ورودي حوزه‌هاي علميه، گفت: برخورداري از صلاحيتهاي اعتقادي اخلاقي و اجتماعي، اعتقاد و التزام به ولايت فقيه و نظام جمهوري اسلامي و قبولي حداقل سوم راهنمايي با حداكثر سن 17 سال و ديپلم 20 سال، كارداني 22 سال و كارشناسي 24 سال از جمله شرايط ثبت‌نام‌كنندگان مي‌باشد. روشندل مراكز برگزاري آزمونها در استانهاي خراسان را شهرهاي مشهد، بجنورد، كاشمر، بيرجند، گناباد، تربت جام، سبزوار، نيشابور، كاشمر و قوچان اعلام و اضافه كرد: براي پذيرش داوطلبيني كه در سه مرحله امتحان علمي، مصاحبه و تحقيقات قبول شوند از نظر تعداد هيچ نوع محدوديتي وجود ندارد.																							 
, /اخبار دانشگاه‌ها/ برگزاري سمينار تاريخ ايران باستان،‌ فراخوان نشريه خط هفتم																							 
, به گزارش خبرگزاري دانشجويان ايران (ايسنا) ـ منطقه خراسان، اين سمينار شامل نمايش فيلم پارسه، سخنراني علمي دکتر تورج دريايي (استاد دانشگاه ايالتي کاليفرنيا - فولرتن)، با موضوع ملکه پوران و تجديد خاطره خاندان ساساني و سخنراني دکتر محمد تقي ايمان‌پور (‌دکتراي تاريخ ايران باستان از دانشگاه منچستر)، با موضوع تاريخ ايران باستان در بند افراطي‌گري‌هاي سياسي ايدئولوژيکي مي‌باشد. گفتني است ميزگرد و پرسش و پاسخ اين سمنيار پيرامون فرهنگ تمدن ايران باستان مي‌باشد. شايان ذکر است اين سمينار يک روزه با همکاري انجمن پارسه دوستداران ميراث فرهنگي روز شنبه 27 آبان ماه در تالار فردوسي دانشکده ادبيات و علوم انساني دانشگاه فردوسي برگزار مي‌گردد. *** کنفرانس رياضيدانان جوان انجمن علمي رياضي دانشگاه فردوسي کنفرانس رياضيدانان جوان برگزار مي‌کند. به گزارش خبرگزاري دانشجويان ايران(ايسنا)-منطقه خراسان، علاقه‌مندان در زمينه‌هاي رياضي و آمار مقالات خود راجهت ارايه به صورت کنفراس به دفتر انجمن علمي تحويل دهند. لازم به ذکر است مقالات بايستي در حد کارشناسي باشد و به تاييد يکي از اساتيددانشکده رسيده باشد. *** فراخوان نشريه خط هفتم نشريه خط هفتم دانشکده رياضي دانشگاه فردوسي براي چاپ مقالات جهت همکاري دانشجويان در هيات تحريريه از علاقه‌مندان دعوت به عمل مي‌آورد. به گزارش ايسنا ـ منطقه خراسان، مقالات دانشجويان بايد در زمينه رياضي و آمار باشد و علاقه‌مندان بايستي جهت بررسي و چاپ مقالاتشان تا تاريخ 4 آذر ماه آثار خود را به دفتر انجمن علمي دانشکده علوم رياضي تحويل دهند. *** نقد و خوانش داستان‌هاي ايراني معاصر سازمان دانشجويان جهاد دانشگاهي مشهد در دانشکده ادبيات دانشگاه فردوسي جلسات نقد و خوانش داستان‌هاي ايراني معاصر برگزار مي‌کند. به گزارش ايسنا ـ منطقه خراسان، اين جلسات باعنوان انحراف از معيار درروزهاي يک‌شنبه هر هفته از ساعت 14-12 در سالن شهيد رجايي دانشکده ادبيات برگزار مي‌شود.																							 
, به گزارش خبرنگار بورس ايسنا، اين تعداد سهام به ارزش ‌??? ميليون و ‌?? هزار و ‌??? ريال توسط ‌?? نفر داد و ستد شد كه ‌?/?? درصد آن مربوط به خريد و ‌?/?? درصد آن از بابت فروش سهام بوده است. هم‌چنين اين هفته تعداد ‌?? كد معاملاتي جديد صادر شده كه بيشترين معاملات بر روي سهام ليزينگ ايران صورت گرفته است.																							 
, دكتر محمد تقي جغتايي رييس دانشگاه علوم بهزيستي و توانبخشي در گفت و گو با خبرنگار آموزشي خبرگزاري دانشجويان ايران (ايسنا)، با بيان اين مطلب افزود: اين دانشگاه متولي آموزش و پژوهش در حوزه‌هاي سلامت اجتماعي، سلامت رواني و توانبخشي است و در همين راستا گسترش رشته هاي آموزشي از اولويتهاي آن محسوب مي‌شود. وي با اشاره به گسترش رشته‌هاي آموزشي دانشگاه و روابط و همكاري‌هاي علمي بين‌المللي دانشگاه اظهار كرد: رشته روانشناسي اجتماعي در مقطع كارشناسي ارشد از جمله رشته‌هايي است كه به صورت مشترك با دانشگاه «ليل» فرانسه برگزار مي‌شود. دكتر جغتايي ايجاد دوره فلوشيپ روانپزشكي سالمندان را از ديگر برنامه‌هاي دانشگاه بيان كرد و گفت: برگزاري سلسله كارگاههاي آموزشي در زمينه توانبخشي عصبي از ديگر فعاليت‌هاي دانشگاه درجهت ارتقاي سطح كيفي آموزش است كه با همكاري دانشگاه‌هاي كاروليسنكاي سوئد و دانشگاههاي بيرمنگهام و آكسفورد انگليس به صورت يك سمينار يك روزه و كارگاه چهار روزه انجام شد و به صورت سلسله وار چهار كارگاه ديگر تا پايان سال برگزار مي‌شود. رييس دانشگاه علوم بهزيستي و توانبخشي با اشاره به ايجاد رشته دكتري مددكاري در دانشگاه، ادامه داد: اين دانشگاه به دنبال تصويب رشته‌هايي است كه داراي بازار كار مي‌باشد و اغلب تاسيس رشته ها در اين دانشگاه به سفارش سازمانها و مراكز مرتبط است بنابراين دانشگاه به دنبال افزايش ظرفيت نيست بلكه بر حسب نياز بخشهاي مختلف دانشجو تربيت مي‌كند. وي با بيان اينكه دانشگاه علوم بهزيستي و توانبخشي در رويكردها و سياستهاي وزارت بهداشت نقش اساسي دارد، اظهار كرد: با توجه به تغيير رويكرد بيماري‌ها در كشور از بيماريهاي عفوني به مشكلات و آسيب‌هاي اجتماعي، بيماريهاي قلبي و عروقي،‌ افسردگي و تصادفات رويكرد و اولويت‌هاي دانشگاه نيز در راستاي پاسخگويي به نياز جامعه، ايجاد رشته‌هاي بين رشته‌اي و ارتقاي سلامت و ارتقاي مهارت‌هاي زندگي افراد از نظر ابعاد جسمي، ذهني، اجتماعي و رواني است. دكتر جغتايي با بيان اينكه اكثر دانشجويان دانشگاه را زنان تشكيل مي‌دهند خاطر نشان كرد: 70 درصد دانشجويان دانشگاه و 90 درصد دانشجويان رشته‌هاي مددكاري و گفتار درماني را زنان تشكيل مي‌دهند، همچنين 50 درصد اعضاي هيات علمي دانشگاه نيز زنان هستند.																							 
, به گزارش سرويس آموزشي ايسنا، ‌در اين گردهمايي يك ورزه مسائل مبتلا به پژوهش كشور از قبيل؛‌ عملكرد شوراي تحقيقاتي و فناوري، توسعه مراكز پژوهشي، آئين نامه جديد فرصت مطالعاتي، مجلات علمي، ساماندهي تحقيقات در بخش خصوصي، پايگاه‌هاي اطلاعاتي مجلات الكترونيكي، تقويت بانك اطلاعاتي فعاليت‌هاي پژوهشي و سياست‌هاي جديد دفتر بررسي و ارزيابي پژوهشي مورد بحث و تبادل نظر شركت كنندگان قرار مي‌گيرد.																							 
, به گزارش سرويس آموزشي خبرگزاري دانشجويان ايران (ايسنا)، اجلاس شوراي مركزي دانشگاه آزاد اسلامي هر چند ماه يكبار به منظور بحث و بررسي پيرامون مسائل، مشكلات و روند تحولات اين دانشگاه با حضور روسا و سرپرستان واحدهاي اين دانشگاه برگزار مي‌شود. لازم به ذكر است، اين اجلاس در ساعت 8 صبح در محل سالن آمفي تئاتر دانشكده علوم انساني واحد علوم و تحقيقات واقع در پونك برگزار مي‌شود.																							 
, انجمن صنفي دفاتر خدمات مسافرتي، برپايي شب ايراني در نمايشگاه itb برلين را تكذيب كرد																							 
, در نمابر ارسالي از سوي انجمن صنفي دفاتر خدمات مسافرتي به سرويس گردشگري ايسنا، آمده است: بدين وسيله به اطلاع عموم مي‌رساند كه درنمايشگاه مذكور از طرف اين انجمن برنامه‌اي تحت عنوان شب ايراني تنظيم و اجرا نشده و مطالب منتشره در برخي مطبوعات در اين رابطه صحت ندارد.																							 
, به گزارش خبرنگار آموزشي ايسنا، دكتر رضا پور حسين رييس همايش چهر‌ه‌هاي ماندگار در اين همايش افزود: دومين نشست در حالي برگزار مي‌شود كه دو تن از چهره هاي فرهيخته يعني دكتر احمد بيرشك و استاد سيد كاظم شانه‌چي رحلت كرده و در قرب الهي آرام گرفته‌اند كه ضمن بزرگداشت خاطره‌ آنان براي گسترش دهندگان علم و معرفت آرزوي سلامتي داريم. وي گفت: تكريم علم و عالم در حد واجب در فرهنگ ايراني سفارش شده است، اما افسوس كه اكنون خروج تدريجي از اين عوالم و تن دادن به فرهنگي ديگر باعث شده است اين تكريم كمتر صورت گيرد. دبير همايش چهره‌هاي ماندگار در ادامه اظهار داشت: امروز كه سعي ما بر تجليل از شان علمي فرهيختگان است، شايسته است كه به اصول تربيتي اسلام توجهي ويژه داشته باشيم. دكتر پور حسين افزود: بنياد چهره‌هاي ماندگار با همت صدا و سيما و همراه با جامعه‌ علمي كشور، معرفي افراد علمي و فرهيخته‌ كشور را در قالب برگزاري نشست‌ها،همايش‌ها، تاسيس بانك اطلاعاتي و برنامه‌هاي راديو و تلويزيوني به عنوان وظيفه خود ادامه خواهد داد تا تبديل به فرهنگي رايج شود. رييس همايش چهره‌هاي ماندگار ادامه داد: بديهي است تبديل يك حركت به فرهنگ، همت متوليان فرهنگ و علم را مي‌طلبد.																							 
, به گزارش خبرگزاري دانشجويان ايران، دکتر رضاعلي محسني، رييس دانشگاه آزاد اسلامي گرگان با اعلام اين مطلب اظهار داشت: داوطلبان براي ادامه تحصيل در دانشگاه آزاد اسلامي گرگان بايد با مراجعه به دفاتر پستي و تهيه دفترچه ثبت نام اقدام به کار نمايند. دانشگاه آزاد اسلامي گرگان در مقطع کارشناسي در رشته هاي آمار، رياضي کاربردي، مهندسي عمران، زيست شناسي (گرايشهاي عمومي، علوم گياهي، ميکروبيولوژي)، شيمي کاربردي، مهندسي کشاورزي (گرايشهاي زراعت و اصلاح نباتات و گياه پزشکي) و زبان و ادبيات فارسي تعداد 700 نفر و در مقطع کارداني در رشته هاي رياضي، علمي کابردي، نرم افزار و سخت افزار کامپيوتر، کاردان فني کارهاي عمومي ساختمان، رو سازي راه، ساختمان هاي بتني، معماري، علوم تجربي، تکنولوژي توليدات گياهي، تکنولوژي مرتع و آبخيزداري، ديني و عربي، ادبيات فارسي، آموزش ابتدايي، آموزش زبان انگليسي تعداد 75 نفر دانشجو مي پذيرد. گفتني است، در يکسال گذشته براساس نيازسنجي انجام شده توسط شوراي گسترش تعداد 13 رشته به مجموعه رشته هاي تحصيلي دانشگاه اضافه شده است.																							 
, به گزارش ايسنا سخنراني رييس كل سازمان نظام پرستاري قبل از خطبه‌هاي نماز جمعه تهران روز 13 تيرماه، ديدار هيات رييسه اعضاي شوراي عالي و رؤساي هيأت مديره‌ها با رييس جمهور و حضور در حرم بنيانگذار جمهوري اسلامي ايران از جمله برنامه‌هاي روز پرستار است.																							 
, مهندس عسكرنژاد در گفت‌وگو با خبرنگار «بهداشت و درمان» خبرگزاري دانشجويان ايران همچنين اظهارداشت: 90 درصد از جمعيت 30 سال به بالاي روستايي فارس غربال شده‌اند و برنامه‌هاي آموزشي، مراقبتي و درماني در سطح روستاهاي فارس انجام مي‌شود.																							 
, به گزارش خبرگزاري دانشجويان ايران (ايسنا)، اولين عمل راديكال نفركتومي لاپاروسكوپيك پس از تهران به همت تيم لاپاروسكوپي اطاق عمل بيمارستان الزهرا (س) اصفهان انجام شد. دكتر كيانوري مهدوي دكتر جراح در اين باره گفت: راديكال نفركتومي لاپاروسكوپيك براي درمان سرطان كليه مي‌باشد كه اولين بار پس از تهران انجام شده است. وي افزود: اعمال جراحي لاپاروسكوپي داراي مزاياي متعددي ازجمله كمتر بودن درد پس از عمل، كوتاهتر بودن سير بهبودي بيمار و كمتر بودن مدت زمان بستري در بيمارستان است.																							 
, آزمون سراسري 86 دانشگاهها و موسسات آموزش عالي كشور با اعمال 15 درصدي معدل نهايي سال سوم متوسطه در روزهاي 7 و 8 و 9 تيرماه 86 به طور همزمان در سراسر كشور برگزار مي‌شود. دكتر حسين توكلي، معاون اجرايي سازمان سنجش آموزش كشور در گفت‌وگو با خبرنگار صنفي آموزشي خبرگزاري دانشجويان ايران (ايسنا)، با بيان اين مطلب گفت: به منظور پذيرش دانشجو در دوره‌هاي روزانه، شبانه، نيمه حضوري دانشگاه‌ها و موسسات آموزش عالي، دانشگاه پيام نور،‌مراكز تربيت معلم وابسته به وزارت آموزش و پرورش، موسسات آموزش عالي غير انتفاعي و دانشگاه امام صادق (ع) همانند آزمون سراسري سال قبل در يك مرحله و براي گروه‌هاي آزمايشي علوم رياضي و فني، علوم تجربي، علوم انساني، هنر و زبان هاي خارجي برگزار مي‌شود. وي گفت: براي ثبت‌نام آزمون سراسري امسال كه به دو شيوه اينترنتي و كامپيوتري انجام شد، تعداد يك ميليون و 610 هزار دفترچه راهنماي شماره يك، يك ميليون و 390 هزار فرم تقاضانامه ثبت نام كامپيوتري، يك ميليون كارت اعتباري ثبت نام و 600 هزار كارت اعتباري در مهلت مقرر به 2 هزار واحد پستي و 4 هزار باجه تحويل و توزيع شد. معاون اجرايي ادامه داد: اين آزمون از لحاظ محتوا و مراحل اجرا همانند سال 85 خواهد بود و بر اساس برنامه زمان بندي، آزمون‌هاي عمومي و اختصاصي گروه هاي پنجگانه آزمايشي در روزهاي پنج شنبه الي شنبه هفتم الي نهم تيرماه 86 به صورت تستي در حوزه‌هاي سراسر كشور به طور همزمان برگزار خواهد شد. وي همچنين زمان توزيع كارت ورود به جلسه آزمون را در روزهاي دوشنبه 4 و سه شنبه 5 تيرماه ذكر و يادآوري كرد: داوطلباني كه از طريق اينترنت ثبت نام كرده‌اند، مي‌توانند چند روز قبل از برگزاري آزمون، كارت خود را به منظور انجام اصلاحات احتمالي از طريق اينترنت مشاهده كنند. دكتر توكلي با تاكيد بر اينكه انتخاب رشته اين آزمون اينترنتي است، اظهار داشت: كارنامه‌هاي آزمون سراسري 86 از طريق اينترنت قابل دريافت است و هر يك از داوطلباني كه مجاز به انتخاب رشته شده باشند، مي‌توانند بر اساس ضوابط نسبت به انتخاب رشته محل از ميان كد رشته محل‌هاي گروه آزمايشي مربوط اقدام كنند. طبق گفته معاون اجرايي سازمان سنجش، اسامي پذيرفته شدگان نهايي براي رشته هاي متمركز در نيمه دوم شهريورماه و معرفي شدگان چند برابر رشته‌هاي نيمه متمركز در اواخر شهريور ماه 86 اعلام خواهد شد.																							 
, به گزارش خبرنگار «بهداشت و درمان» خبرگزاري دانشجويان ايران، منطقه خوزستان الهام چيتگر مسؤول روابط عمومي بيمارستان ابوذر اهواز درباره برپايي اين نمايشگاه گفت: اين نمايشگاه طرح جديدي از طرف دفتر پرستاري معاونت درمان دانشگاه علوم پزشكي اهواز براي افزايش آگاهي مردم در مورد رشته پرستاري است. وي افزود: از جمله وظايف اين نمايشگاه، اطلاع‌رساني در رابطه با بيماريهاي مختلف، پيشگيري بيماريها، رژيم غذايي و اطلاعات در مورد بيماريهاي واگيردارست. مسؤول روابط عمومي بيمارستان ابوذر در ادامه گفت: از اقدامات ديگر مي‌توان به نمايش فيلم علمي ـ آموزشي پرستاري، ارايه اطلاعات لازم در مورد حرفه پرستاري و انتشار جزوه بهداشتي اشاره كرد. گفتني است نمايشگاه سلامتي از 14 تير ماه داير بوده و تا فردا ادامه خواهد داشت.																							 
, به گزارش سرويس «بهداشت و درمان» خبرگزاري دانشجويان ايران،‌ نخستين جلسه هيات مركزي نظارت بر انتخابات نظام پزشكي كشور با حضور كليه اعضا و نماينده وزير بهداشت، درمان و آموزش پزشكي برگزار شد. پس از راي گيري در اين جلسه دكتر شاهين محمد صادقي به عنوان رييس، دكتر جهانبخش اميني به عنوان نايب رييس و دكتر سيدجمال‌الدين سجادي به عنوان دبير اين هيات انتخاب شدند. شايان ذكر است هيات مركزي نظارت بر انتخابات نظام پزشكي شامل سه نماينده منتخب مجلس شوراي اسلامي، دو نفر نماينده وزير بهداشت، درمان و آموزش پزشكي، يك نفر نماينده وزارت كشور و يك نفر نماينده دادستان كل كشور است.																							 
, به گزارش سرويس صنفي آموزشي خبرگزاري دانشجويان ايران، جشن دانش‌آموختگي فارغ التحصيلان مقاطع کارشناسي، کارشناسي ارشد و دکتراي سال 84 دانشگاه صنعتي خواجه نصير الدين طوسي برگزار مي‌شود. جشن دانش آموختگان سال 84 دانشکده علوم در کليه مقاطع از ساعت 16 امروز يکشنبه در سالن آمفي تئاتر دانشکده علوم، دانش آموختگان سال 84 دانشکده عمران و نقشه برداري در کليه مقاطع ساعت 16 روز چهارشنبه 3 خردادماه در سالن آمفي تئاتر دانشکده عمران، دانش‌آموختگان سال 84 دانشکده مکانيک در کليه مقاطع از ساعت 16 روز يكشنبه هفتم خرداد ماه در سالن ورزشي دانشکده مکانيک، دانش آموختگان سال84 دانشکده صنايع درکليه مقاطع و دانش‌آموختگان مقاطع کارشناسي ارشد و دکتراي سال 84 دانشکده برق از ساعت 16 روزچهارشنبه دهم خردادماه در سالن آمفي تئاتر دانشکده برق و دانش‌آموختگان سال84 دانشکده برق ويژه دوره کارشناسي مهندسي برق از ساعت 16 روز چهارشنبه 17 خردادماه در سالن آمفي تئاتر دانشکده برق برگزار مي‌شود.																							 
, به گزارش سرويس صنفي آموزشي خبرگزاري دانشجويان ايران، خبرگزاري چيني شين‌هوا در اين خصوص گزارش داد كه اين دانشجويان در رشته‌هايي همچون رايانه، زبان انگليسي، تاريخ و آموزش‌هاي فيزيكي ثبت‌نام كرده‌ و يا مشغول به تحصيل هستند، هر يك از اين دانشجويان ماهانه به عنوان هزينه تحصيل ‌?/? دلار مي‌پردازند. رييس شبكه دانشگاههاي بزرگسالان پرتقال در ادامه افزود كه هدف از ترغيب اين افراد به ثبت‌نام در دانشگاهها تنها كسب علم و دانش نيست، بلكه اجتماعي شدن هر چه بيشتر آنها و نيز مبارزه با تنهايي و ايجاد حس سودمند بودن، فعال بودن و در نهايت شادي در آنها از ساير اهداف اين شبكه است. نكته جالب آن است كه حدود ‌?? درصد از اين افراد زن هستند، چون بسياري از مردان بزرگسال پرتقالي از حضور در دانشگاههاي اين كشور احساس خجالت مي‌كنند.																							 
, مهندس بشير دائمي در گفت‌وگو با خبرنگار سرويس آموزشي خبرگزاري دانشجويان ايران (ايسنا)، ايجاد ارتباط موثر و زمينه‌سازي براي تبادل همكاري بين فارغ‌التحصيلان و ارائه خدمات علمي، فرهنگي و هنري به اعضا، را از اهداف عمده تاسيس اين كانون اعلام كرد. وي همچنين از تاسيس شركت تعاوني همياران وابسته به كانون فارغ‌التحصيلان دانشگاه آزاد اسلامي گرگان خبر داد و تاسيس و راه‌اندازي باشگاه فارغ‌التحصيلان را از ديگر برنامه‌هاي آتي اين كانون برشمرد. رييس كانون فارغ‌التحصيلان دانشگاه آزاد اسلامي گرگان در ادامه به تسهيلات پيش‌بيني شده و قابل ارائه براي اعضا اشاره كرد و اهم آنها را صدور كارت شناسايي معتبر، ‌برگزاري دوره‌هاي آموزشي و تخصصي، ارسال نشريه داخلي براي اعضا و معرفي جويندگان كار به مراكز درخواست كننده نيروي انساني براي اشتغال عنوان كرد. وي همچنين از فارغ‌التحصيلان دانشگاه آزاد اسلامي كه نسبت به تاسيس شركت اقدام نموده‌اند دعوت كرد نسبت به ارائه مشخصات شركت خود به كانون مراجعه كنند تا در تهيه بانك اطلاعات و جلب حمايت بخش‌هاي دولتي و خصوصي مورد بهره‌برداري قرار گيرد.																							 
, به گزارش سرويس «بهداشت و درمان» خبرگزاري دانشجويان ايران، اين اداره آماري اعلام كرد كه در سال 2005 در مجموع 830 هزار و 227 تن در اين كشور جان باخته‌اند كه از اين تعداد 360 هزار نفر در اثر ابتلا به بيماري‌هاي قلبي درگذشته‌اند. همچنين بررسي‌ها نشان مي‌دهد كه مرگ و مير ناشي از بيماري‌هاي قلبي - عروقي به ويژه در بين افراد سالمند بوده است به طوري كه طبق اين آمار 91 درصد افرادي كه قرباني اين بيماري شدند، بالاي 65 سال داشتند.																							 
, دكتر عباسعلي ايزدي، در گفت‌وگو با خبرنگار صنفي آموزشي خبرگزاري دانشجويان ايران، با بيان اينكه براي اولين بار تاريخ آموزش عالي كشور است كه ساختمان اصلي يك دانشگاه تخليه مي‌شود، اظهار كرد: عليرغم احترام زيادي كه براي احكام قضايي قائل هستيم ولي تخليه اين ساختمان منجر به تعطيلي دانشگاه خواهد شد و برگزاري ترم آينده در اين دانشگاه مقدور نخواهد بود. وي با بيان اينكه تحقق اين مساله صدمات جبران ناپذيري را نيز از جنبه هنري و فرهنگي به دنبال دارد، اظهار كرد: اين ساختمان نيمي از دانشگاه هنر اصفهان محسوب مي‌شود و همچنين تمام مردم اصفهان اين دانشگاه را با اين ساختمان كه از لحاظ تاريخي و هنري سابقه‌اي طولاني و معماري بي نظيري دارست، مي‌شناسند. مخصوصا در شهري مانند اصفهان كه پايتخت فرهنگي كشور است. وي با اشاره به پيگيريهاي وزارت علوم و سازمان مديريت براي جلوگيري از تخليه اين ساختمان و بازگرداندن آن، به بنياد مستضعفان تصريح كرد: با وجود كارشناسي‌هاي صورت گرفته توسط سازمان مديريت اعلام شد كه با در نظر گرفتن اعتبارات كل بخش عمران آموزش عالي، نمي‌توان اين ساختمان را با قيمت تعيين شده توسط بنياد مستضعفان خريداري كرد. وي با بيان اينكه در اين ميان حيثيت يك شهر تاريخي و فرهنگي مطرح است، گفت: اين ساختمان از معماري بي نظيري برخوردار است و آموزش كه دانشجويان اين دانشگاه در يك محيط با هنر ريشه دار ايراني فراگرفته و انسي كه با اين محيط پيدا مي‌كنند چيزي نيست كه در يك ساختمان لوكس محقق شود. بنابراين بار فرهنگي و عاطفي اين مساله بسيار بيشتر است. دكتر ايزدي با بيان اينكه اين ساختمان از ابتدا مورد استفاده آكادميك قرار گرفته است، گفت: بر اساس حكم يك دادگاه سند اين ساختمان به اسم بنياد مستضعفان زده شده است و احتمالا كارشناسي و بررسي‌هاي لازم در اين خصوص صورت نگرفته است. وي با تاكيد بر اهميت رشد و توسعه رشته‌هاي هنري در كشور،‌ تصريح كرد: كليه رشته‌هاي آموزش عالي از جمله علوم انساني، مهندسي و پزشكي از رشد خوبي برخوردار بوده‌اند و تنها حوزه‌اي كه هنوز نحيف باقيمانده رشته‌هاي هنري هستند كه در سند چشم انداز برنامه توسعه چهارم و سند توسعه آموزش عالي نيز بر ضرورت رشد اين رشته‌ها تاكيد زيادي شده است، تمام اينها در حاليست كه اين چنين رفتاري با دانشگاه هنر اصفهان صورت مي‌گيرد. رييس دانشگاه هنر اصفهان با اشاره به مشكلات اعتباري و كمبود سرانه فضاي فيزيكي دانشگاه، خاطرنشان كرد: با مشكلاتي كه در سالهاي 82-81 اتفاق افتاد قرار بود ساختمان مدرسه سعدي به اين دانشگاه واگذار شود ولي اين امر هنوز محقق نشده است و ما همچنان از كمبود فضاي فيزيكي رنج مي‌بريم، در چنين شرايطي است كه نيمي از فضاي فيزيكي دانشگاه نيز در حال تخليه بوده و با اين روند ادامه فعاليت اين دانشگاه غير ممكن خواهد بود. وي افزود: دانشگاه هنر اصفهان مجوز راه اندازي بيش از 20 رشته در مقاطع مختلف را اخذ كرده است ولي با كمبود اعتبار فضاي آموزشي، امكان برگزاري و راه اندازي اين رشته‌ها فراهم نيست. وي با اشاره به كسري 90 ميلياردي بخش آموزش عالي در سال گذشته گفت: بدون ترديد هزينه‌اي بسيار بالا براي مرمت و تجهيز اين دانشگاه تا كنون صرف شده است، به گونه‌اي كه تنها اجراي طرح it در اين دانشگاه چند صد ميليون تومان هزينه در بر داشت. دكتر ايزدي در خاتمه با بيان اينكه مهلت تخليه دانشگاه هنر اصفهان فردا به پايان مي‌رسد، اظهار كرد: رفع اين مشكل تنها با دخالت مسئولين عالي كشور و بيش از همه عنايت فرهنگي بنياد مستضعفان امكانپذير است.																							 
, به گزارش سرويس «بهداشت و درمان» خبرگزاري دانشجويان ايران دكتر اسماعيل اكبري گفت: اين طرح شامل افراد 5 تا 26 ساله مي‌شود و علت اين كه ما افراد زير 5 سال را حذف كرده‌ايم بدليل پوشش خوب واكسيناسيون در اين سنين بوده است. وي كه در گردهمايي كارشناسان مسؤول آموزش بهداشت دانشگاهها سخن مي‌گفت، افزود: اين طرح كه در هيات دولت نيز به تصويب رسيده كار بزرگي است كه به مدت 3 هفته از هفته دوم آذرماه سال جاري اجرا مي‌شود. وي گفت: زمينه سازي براي پذيرش قضيه بسيار مهم است چون برخلاف رويه‌هاي گذشته كه كودكان توسط والدين خود براي واكسيناسيون مراجعه مي‌كردند اين بار خود بزرگسالان هم بايد واكسيناسيون شوند و مهم است كه افراد بزرگسال هم نسبت به واكسيناسيون خود اهتمام لازم را به خرج دهند.																							 
, به گزارش ايسنا منطقه کوير، اين انتصاب در حالي صورت گرفت كه تا انتهاي سال جاري قرار است دانشگاه پيام نور كرمان با انتزاع از منطقه چهار، به عنوان مركز دانشگاه پيام نور در استان كرمان ادامه فعاليت دهد. غلامرضا كرمي، نماينده كرمان و راور در مجلس شوراي اسلامي در مراسم توديع و معارفه رييس دانشگاه پيام نور كرمان با اشاره به فعاليت 13 واحد دانشگاهي پيام نور در استان كرمان، گفت: وزارت علوم نويد مستقل شدن دانشگاه پيام نور كرمان را داده است كه اميدواريم تا پايان سال جاري محقق شود. دكتر كريمي رئيس دانشگاه پيام نور منطقه 4 كشور نيز با اشاره به تبعيضات ناروايي كه به دانشگاه پيام نور كرمان در سال هاي گذشته اعمال شده بود گفت: در بين 4 استان بيشترين مركز و واحد را داريم كه بعد از تغييرات مديريتي وزارت علوم، طرح تجزيه منطقه 4 را به 2 منطقه مطرح كرديم كه موافقت شد تا اين منطقه به سمت استاني شدن پيش رود. دكتر كريمي ابراز اميدواري كرد تا پايان سال به سمت مديريت استاني دانشگاه پيام نور مي رويم و استان كرمان از اين استقلال ذينفع خواهد شد. دكتر طاهر رئيس سابق دانشگاه پيام نور كرمان نيز در سخناني با بيان اينكه از نيمه اول سال 77 مسئوليت دانشگاه را بر عهده گرفتم، اظهار داشت: در سال 77 حدود 1500 دانشجو در شش رشته كارشناسي و در يك خانه اجاره اي تحصيل مي‌كردند اما امروز 5500 دانشجو در 28 رشته كارشناسي و شش رشته و گرايش كارشناسي ارشد در ساختماني به مساحت پنج هزار مترمربع مشغول به تحصيل هستند و هفت آزمايشگاه مجهز و كارگاه معماري نيز براي استفاده دانشجويان ايجاد شده است. وي همچنين گفت: در حال حاضر 20 هزار دانشجو در مراكز دانشگاهي پيام نور استان كرمان مشغول به تحصيل مي باشند. در ادامه مراسم، دكتر معافي كه حكم سرپرستي 2 ساله اش در دانشگاه پيام نور قرائت شد، ترميم نظام اداري و انضباطي، جذب امكانات بيشتر براي دانشگاه، نزديك شدن به حقوق واقعي دانشگاه پيام‌نور وارايه چهره واقعي دانشگاه در جامعه را از جمله برنامه هاي كاري خود دانست. در اين مراسم خانم دكتر معين الديني معاون علمي دانشگاه پيام نور كرمان نيز گفت: 8 سال حضور دكتر طاهر به عنوان رئيس دانشگاه پيام نور كرمان از دوران پربار مركز بود. وي با اشاره به اينكه دكتر طاهر در طول فعاليت خود ناملايمات زيادي را تحمل كرده است تصريح كرد: از آنجا كه كار براي خدا خستگي ندارد وي بيش از توان فعاليت كرد و اكنون نيز به كسوت معلمي دانشگاه باز مي گردد. وي با اشاره به بودجه ناكافي و مشكلات برگزاري كلاس هاي دانشگاه پيام نور كرمان گفت: مشكلات مركز كم نيست اما غيرقابل حل هم نيستند و اميدوارم بتوانيم اين مشكلات را از پيش پا برداريم.																							 
, به گزارش خبرگزاري دانشجويان ايران(ايسنا)، اين شركت براي بررسي درصد ايمني و موثر بودن اين واكسن آن را به 19 بيمار تزريق كرده است. از اين تعداد 17 تن به طور كامل نسبت به ذرات غبار مقاوم شده و هيچ واكنش آلرژيك از خود نشان ندادند. ذرات گرد و غبار كه با چشم غير مسلح قابل ديدن نيستند بر روي پوست بدن انسان، ناخن انگشت‌ها، مو و پشم و باكتري‌هايي زندگي مي‌كنند كه حتي در منازل، ادارات و ساير اماكن تميز وجود دارند. پروتئيني كه از اين ذرات توليد مي شود يكي از شايعترين علايم آسم و بروز علايم آلرژيك است.																							 
, به گزارش خبرنگار «بهداشت و درمان» خبرگزاري دانشجويان ايران، مركز اورژانس تهران از 8 تا 14 شهريور ماه 3348 مورد ماموريت داشته است. همچنين، 1012 مورد ماموريت اين مركز منجر به بستري و 532 مورد درمان سرپايي در محل داشته است. به گزارش ايسنا، از ماموريتهاي منجر به بستري و درمان سرپايي 860 مورد بيماريهاي قلبي و 399 مورد تنفسي گزارش شده كه تعداد موارد قلبي نسبت به هفته اول شهريور افزايش و موارد تنفسي كاهش داشته است. بنا بر اين گزارش، امداد هوايي با انجام 8 ماموريت 30 بيمار را به مراكز درماني منتقل و اورژانس موتوري نيز 281 ماموريت از تعداد كل ماموريتها را انجام داده است.																							 
, به گزارش خبرگزاري دانشجويان ايران، به نقل از شبكه خبري بي.‌بي.‌سي قرار است كه «آواهاي تركيبي» به عنوان مهمترين مواد درسي باشد كه مورد بررسي دوباره قرار بگيرد. هدف از اين بازنگري، سودمندتر كردن يادگيري و همچنين كاربردي بودن بيشتر اين نوع آموزش است. پيش از اين و در قالب گزارشي اعلام شده بود كه رد شدن 17 درصدي دانش آموزان پايه‌اي انگليس در فرآيند روخواني دروس، آن هم براي دانش‌آموزان 11 ساله يك معضل نگران‌كننده و غير قابل قبول است. قرار است كه اين بازنگري از ماه ژانويه آغاز شود. پيش از اين نيز وزير آموزش انگليس هشدار داده بود، يك خطاي بزرگ وجود دارد و آن اين است كه «تركيب‌ آواها» را به عنوان بخش مهمي از استراتژي آموزشي خود تدريس نكرده‌ايم. وي افزود: اين آموزش در واقع در قلب آموزش دروس پايه‌اي براي كودكان خرسال قرار دارد. مشكل فعلي بر سر تدريس يا عدم تدريس اين نوع آموزش نيست، بلكه مهم چگونگي تدريس آن است.																							 
, به گزارش سرويس آموزشي ايسنا، در هفته‌ي پژوهش كه از 23 آغاز و تا 29 آذر ادامه دارد درب‌هاي دانشگاه‌ها و مراكز علمي تحقيقاتي براي بازديد عموم علاقمندان به ويژه سياستگذاران علمي كشور، مديران و كارشناسان بخش‌هاي توليدي، دانش‌آموزان و نوجوانان باز است. طرح گشودن درهاي دانشگاهها و مراكز علمي با هدف فرهنگ‌سازي و آشنايي مردم با فعاليت‌هاي پژوهشي، فراهم آوري زمينه‌هاي لازم براي آشنايي اقشار مختلف جامعه با امكانات علمي و پژوهشي دانشگاه‌ها و مراكز علمي و تحقيقاتي، پژوهشگاه‌ها، انجمن‌هاي علمي كشور همچنين معرفي آخرين دستاوردهاي پژوهشي اجرا شده در دانشگاه‌هاست. گفتني است، در طرح‌ دانشگاه‌ها با درهاي باز علاوه بر ايراد سخنراني‌هاي پژوهش و بزگزاري سمينارها و نشست‌هاي علمي پژوهشي علاقه‌مندان مي‌توانند از قسمت‌هاي مختلف بخش تحقيقاتي و پژوهشي از جمله آزمايشگاه‌هاي تحقيقاتي بازديد كنند.																							 
, دكتر زارع در حاشيه پنجاهمين همايش شوراي مركزي دانشگاه آزاد اسلامي در گفت‌وگو با خبرنگار صنفي آموزشي خبرگزاري دانشجويان ايران اظهاركرد: هر ساله از ميان نخبگان دانشگاههاي آزاد و هيات علمي 400 بورسيه انتخاب مي‌شوند. وي ادامه داد:‌ هر ساله 200 نفر از خارج به كشور دعوت و عضو هيات علمي مي‌شوند و 10 ميليون تومان به آنها پرداخت مي‌شود. معاون امور بين‌الملل دانشگاه آزاد اسلامي در ادامه خاطرنشان كرد:‌ ‌طبق توافقنامه‌اي كه با دانشگاه آكسفورد منعقد كرديم بزودي واحد آكسفورد دانشگاه آزاد اسلامي در مقاطع دكتري و ‌ارشد راه‌اندازي مي‌شود. زارع در مورد قراردادهاي دانشگاه آزاد با دانشگاههاي خارجي گفت: با دانشگاه‌هاي مارك، بلوك، روبرت شومن، لويي پاستور فرانسه و تولوس مذاكراتي شده و در آينده از 50 نفر از محققان جهاني دعوت شده تا در كنگره جنبش‌ نرم‌افزاري شركت كنند ضمن اينكه از شوراي اجرايي دانشگاههاي جهان اسلام و روساي دانشگاه‌هاي معتبر جهان براي شركت در اين كنگره دعوت شده است. وي با بيان اين كه نمايندگان 13 دانشگاه استراليايي از دانشگاه آزاد بازديد كرده‌اند، گفت: آنها دانشگاه آزاد اسلامي را تمجيد كردند بويژه بخش‌هاي آزمايشگاهي اين دانشگاه را بسيار مناسب دانستند و قراردادهايي با آنها از جمله دانشگاه سيدني منعقد مي‌شود. زارع تعداد دانشجويان واحدهاي خارج از كشور دانشگاه آزاد اسلامي را حدود 500 نفر دانست و تصريح كرد: در صدد افزايش اين تعداد هستيم و حداقل تعداد دانشجويان خارج از كشورمان تا پايان برنامه 5 ساله به 50 هزار دانشجوي خارجي برسد ضمن اين كه اميدواريم تا پايان برنامه 20 ساله 4 درصد دانشجويان در دانشگاه‌هاي خارجي باشند. وي در مورد ميزان شهريه دانشجويان خارج از كشور دانشگاه آزاد اسلامي گفت: شهريه اين دسته از دانشجويان بر اساس هزينه‌ها و به صورت دلاري و يورو محاسبه مي‌شود. وي امكانات رفاهي دانشجويان دانشگاه آزاد اسلامي واحد خارج از كشور را مناسب ارزيابي كرد و گفت: سعي مي‌شود با كشورهاي ديگر رقابت كنيم.																							 
, دكتر حسين كشاورز در گفت‌وگو با خبرنگار آموزشي خبرگزاري دانشجويان ايران (ايسنا)، با اشاره به تاسيس رشته‌هاي جديد در مقطع دكتراي تخصصي (phd)، اظهار كرد: مجوز تاسيس رشته‌ي دكتراي تخصصي (phd) ايمونولوژي براي دانشگاه علوم پزشكي ايران صادر و به‌ زودي دانشجو پذيرش خواهد شد. وي با اشاره به تغيير عنوان رشته دكتري تخصصي phd ميكروب شناسي دانشگاه علوم پزشكي اصفهان به دوره phd باكتري شناسي گفت: همچنين ضرورت تاسيس رشته‌هاي گفتار درماني و مددكاري اجتماعي به تصويب رسيده و شنوايي سنجي و پزشكي مولكولي در شوراي عالي برنامه‌ريزي و دبيرخانه علوم پايه پزشكي وزارت بهداشت بررسي مي‌شود. دكتر كشاورز با بيان اينكه ثبت‌نام آزمون كارشناسي ارشد رشته‌هاي علوم پزشكي از اواسط بهمن ماه جاري آغاز مي‌شود، افزود: اين آزمون اواخر خرداد ماه سال 83 برگزار مي‌شود. در آزمون امسال رشته‌هاي كتابداري براي دانشگاه علوم پزشكي تبريز، بيوشيمي دانشگاه‌هاي علوم پزشكي مشهد و بابل، كار درماني دانشگاه علوم پزشكي تهران، فيزيوتراپي دانشگاه علوم پزشكي هواز‌، فيزيولوژي دانشگاه علوم پزشكي سمنان و هماتولوژي دانشگاه‌هاي علوم پزشكي ايران و تهران به مجموع رشته‌هاي موجود افزوده شده است. دبير شوراي علوم پايه پزشكي وزارت بهداشت همچنين با بيان اينكه براي اولين بار رشته‌هاي رفاه اجتماعي و بينايي سنجي در مقطع كارشناسي ارشد در كشور راه‌اندازي شده است و از سال آينده دانشجو پذيرش خواهد كرد از امكان شركت كارشناسان داروسازي در كارشناسي ارشد رشته بيوشيمي خبر داد. قائم مقام معاونت آموزشي وزارت بهداشت برگزاري آزمون جامع علوم پايه را ديگر فعاليت دبيرخانه شوراي علوم پايه پزشكي خواند و يادآور شد: اين آزمون هر سال دو مرتبه در ماه‌هاي شهريور و اسفند برگزار مي‌شود. به گفته دكتر كشاورز، هر دانشجوي پزشكي 4 مرتبه و هر دانشجوي دندانپزشكي 3 مرتبه مي‌تواند در آزمون جامع علوم پايه پزشكي شركت كند. دكتر كشاورز در پايان، بازبيني و بازنگري برنامه‌هاي آموزشي رشته‌هاي مقطع علوم پايه پزشكي و بهداشت را از ديگر اقدامات اين شورا عنوان كرد و گفت: بازنگري برنامه‌هاي آموزشي رشته‌هاي علوم پايه با همكاري هيات‌هاي ممتحنه و ارزشيابي رشته‌ها در دانشگاه‌ها در حال انجام بوده و هم اكنون 9 رشته در مقطع دكتراي تخصصي (phd)،‌ 18 رشته در مقطع كارشناسي ارشد، 13 رشته در مقطع كارشناسي پيوسته، 4 رشته در مقطع كارشناسي ناپيوسته و 4 رشته در مقطع كارداني در حال بازنگري مي‌باشد.																							 
, به گزارش خبرنگار «بهداشت و درمان» خبرگزاري دانشجويان ايران، مركز اورژانس تهران از 26 ارديبهشت لغايت دوم خرداد با انجام 3289 مورد ماموريت 1143 ماموريت منجر به بستري و 1353 ماموريت به صورت درمان سرپايي در محل داشته است. همچنين، مركز اورژانس تهران 342 بيمار تنفسي و 608 مصدوم ناشي از تصادفات را به مراكز درماني منتقل كرده است. لازم به ذكر است كه امداد هوايي با انجام 12 ماموريت از تعداد كل ماموريتهاي انجام شده 31 بيمار را به مراكز درماني منتقل كرده و اورژانس موتوري نيز 316 ماموريت از كل ماموريتهاي اورژانس را انجام داده است.																							 
, به گزارش خبرنگار «بهداشت و درمان» خبرگزاري دانشجويان ايران، اين همايش با حضور متخصصان، اساتيد دانشگاهها، صاحبنظران، محققان موسسات علمي، بيماران و خانواده‌هاي آنها برگزار مي‌شود. اين همايش روز پنجشنبه 30 مرداد ماه جاري از ساعت 8 تا 15 در تالار حركت واقع در ميدان گلها، بزرگراه شهيد گمنام، ابتداي بزرگراه كردستان، جنب سازمان حمل و نقل و ترافيك تهران برگزار مي‌شود. علاقه‌مندان مي‌توانند جهت كسب اطلاعات بيشتر با شماره تلفنهاي 869153 و 863355 تماس حاصل نمايند. لازم به ذكر است: شركت در اين همايش براي عموم آزاد است.																							 
, دكتر ايرج شگرف نخعي در گفت گو با خبرنگار آموزشي خبرگزاري دانشجويان ايران (ايسنا)، با بيان اين مطلب اظهار داشت: با وضعيت اقتصادي كنوني جامعه، شهريه‌يي كردن دانشگاهها كار درستي نيست ، زيرا اين امر تحميلي است و براي خانواده‌ها و جوانان ايجاد اشكال مي‌كند. وي با بيان اينكه با اجراي اين طرح بدون برنامه‌ريزي بر تعداد كلاس‌هاي دانشگاهها افزوده مي‌شود، اظهار داشت:‌ اگر برنامه‌ريزي صحيح با توجه به نياز كشور در رشته‌هاي مختلف دانشگاهي انجام گرفته باشد، ممكن است مشكلات كمتري بروز كند، اما اگر چنانچه برنامه‌ريزي صحيح نباشد، زماني كه دانشجو پس از پرداخت مبالغ هنگفتي، فارغ‌التحصيل مي‌شود شرايط كاري براي او در جامعه مهيا نيست. وي تاكيد كرد: هم‌اكنون فارغ‌التحصيلان مقطع كارشناسي دانشگاه‌ها در جامعه كارايي چنداني ندارند كه اين امر به دليل عدم برنامه‌ريزي مناسب از سوي مسوولان است. دكتر شگرف نخعي اظهار داشت: اگر برنامه‌ريزي‌هاي كشور درست باشد مي‌تواند كمبود رشته‌هايي كه شرايط شغلي آنها در كشور فراهم است را جبران كند. رييس دانشكده علوم انساني دانشگاه آزاد اسلامي واحد تهران جنوب اظهار داشت: اگر قرار باشد تحصيلات پولي شود اين براي جوانان و خانواده‌ها مشكل ساز مي‌شود و به طور كلي تامين اين مبالغ براي جوانان جامعه‌ي ما ايجاد اشكال مي‌كند. دكتر شگرف نخعي تصريح كرد: تحصيلات دانشگاهي نبايد بدون برنامه‌ريزي باشد اگر برنامه‌ريزي صحيح باشد و كمبودهايي احساس شود دانشگاهها مي‌توانند دانشجوي شهريه‌اي بگيرند. وي خاطرنشان كرد:‌ دانشجويان مرفه كم استعداد‌تر در دانشگاههايي كه دانشجوي شهريه‌اي مي پذيرند، شركت مي‌كنند. رييس دانشكده علوم انساني دانشگاه آزاد اسلامي واحد تهران جنوب تصريح كرد: در صورتي كه دانشگاه‌هاي خصوصي بتوانند مانند دانشگاه آزاد، امكاناتي فراهم كنند و از نظر ظرفيت علمي كارايي لازم را داشته باشند، دولت مي‌تواند دانشگاه‌هاي خصوصي را گسترش دهد. وي ادامه داد: پذيرش دانشجوي شهريه‌اي در دانشگاه‌هاي دولتي موجب رفاه طلبي و بيشتر طبقاتي شدن جامعه مي‌شود. رييس دانشكده علوم انساني دانشگاه آزاد اسلامي واحد تهران جنوب در پايان خاطرنشان كرد: بايد از كميت دانشگاه‌ها كاست و بر كيفيت آنها افزود، زيرا افزايش كميت بدون توجه به كيفيت باعث مي‌شود سطح علمي دانشگاه‌ها زير سوال برود.																							 
, به گزارش بخش دانشگاهي سرويس بين‌الملل ايسنا، اين موسسات شامل دانشگاه‌هاي دولتي، خصوصي، موسسه عالي دولتي، موسسه عالي خصوصي، موسسه متوسطه دولتي، موسسه متوسطه خصوصي، آكادمي دولتي، اكادمي خصوصي، آكادمي نظامي و بالاخره دانشگاه عمومي است. سيستم آموزشي مصر نيز به دو بخش اصلي تحصيلات پيش از آموزش عالي و تحصيلات آموزش عالي تقسيم مي‌شود. تحصيلات پيش از آموزش عالي همان دوره مدرسه است كه سن ورود به مدرسه 6 سالگي و پايان اين دوره در سن 14 سالگي مي‌باشد. دوره مدرسه شامل 5 بخش ابتدايي، مقدماتي، متوسطه عمومي، متوسطه فني و فني است. دوره ابتدايي از 6 تا 12 سالگي، دوره مقدماتي از 12 تا15 سالگي ، دوره متوسطه عمومي از 15 تا 18 سالگي، متوسطه فني از 15 تا 18 سالگي و دوره فني نيز از 15 تا 20 سالگي و به مدت 5 سال مي‌باشد. دوره كامل آموزش مدرسه‌اي 9 سال است كه به آموزش پايه موسوم است و شامل دو مرحله ابتدايي و مقدماتي است. پس از پايان 9 سال آموزش پايه، دانش‌آموزان براي ورود به مدرسه متوسطه عمومي يا متوسطه فني 3 ساله يا 5 ساله و زبان آموزشي مدارس تجربي، آموزش و آموزش فيزيكي حق انتخاب دارند. پس از پايان اين دوره و در صورت اخذ گواهي نامه آموزش متوسطه عمومي يا ديپلم فني پيشرفته با نمره بالاي 75 درصد، دانش آموز مي‌تواند وارد مرحله آموزش عالي شود. آموزش عالي در مصر تقريبا از سوي 20 دانشگاه و موسسه‌ عالي آموزش فني و حرفه‌اي چه در بخش خصوصي و چه در بخش عمومي ارايه مي‌شود. مسووليت آموزش عالي اساسا بر عهده وزارت آموزش عالي و تحقيقات علمي اين كشور است. برنامه‌هاي سازماني، اداراتي و آكادميك بر اساس حقوق، اسناد و قوانين دولتي مشخص مي‌شود. دانشگاه‌هاي دولتي تحت مديريت شوراي عالي دانشگاه‌ها هستند. دانشگاه‌ها استقلال آكادميك و اجرايي كامل دارند اين واحدها همچنين تحقيقات علمي انجام مي‌دهند. اعتبار گواهينامه‌هاي موسسات عالي آموزش فني و حرفه‌يي با مدارك دانشگاهي برابر است. همچنين آموزش كالج عمومي اين كشور از سال 1991 در دانشگاه‌هاي قاهره، الكساندرا و آسيوت ارايه شده است. دانشگاه‌هاي خصوصي نيز براي پذيرش دانشجو از معيارهاي خاص خود استفاده مي‌كنند و بدون دخالت وزارت آموزش عالي هزينه تحصيل دريافت مي‌نمايند. هر سال تحصيلي از اكتبر تا ژوئن بوده و طول دوره تعطيلات از اول ژولاي تا 30 سپتامبر مي‌باشد. زبان‌هايي كه در سيستم آموزشي اين كشور كاربرد دارند به ترتيب عربي، انگليسي و فرانسه است. مطالعات آموزش عالي شامل دوره غيردانشگاهي، دوره 4 مرحله‌يي دانشگاه، دوره ترتيب معلم و مطالعات غيرسنتي است. آموزش غيردانشگاهي از سوي موسسات صنعتي، تجاري و فني طي واحدهاي درسي 2 ساله ارايه مي‌شود. دارندگان ديپلم آموزش فني در رشته‌هاي تجاري، صنعتي و كشاورزي اغلب در اين موسسات فني پذيرفته مي‌شوند. همچنين دارندگان ديپلم فني پيشرفته كه نمره 75 درصد و بالاتر دارند، از سوي موسسات عالي در تخصص مشابه پذيرفته مي‌شوند طول مدت اين دوره از 4 تا 5 سال است. در دوره تحصيلات دانشگاهي، مرحله اول آموزش عالي شامل 4 تا 6 سال مطالعه چند رشته‌يي در موضوعات پايه‌اي مي‌باشد. در رشته پزشكي، مطالعات به مدت 6 سال به طول مي‌انجامد به اضافه يك سال بيشتر كه مربوط به كارهاي عملي مي‌شود. مرحله دوم تا حدودي تخصصي‌تر است و شامل 2 تا 5 سال آموزش در كارهاي تحقيقاتي فردي است كه منجر به ارايه پايان‌نامه مي‌شود. مرحله سوم دانشگاه دوره دكترا است كه دست كم 2 سال پس ازپايان مرحله دوم به طول مي‌انجامد در مرحله چهارم نيز در برخي از رشته‌ها پس از دكترا مقطع دكتراي علمي است. موضوع اصلي اين دوره انجام كارها و فعاليت‌هاي تحقيقاتي است دوره تربيت معلم شامل آموزش معلم پيش دبستاني و ابتدايي، دبير متوسطه و استاد دانشگاه است. معلمان ابتدايي بايد گواهي نامه‌اي از دانشگاه آموزش داشته باشند همچنين براي اين معلمان برنامه آموزش از راه دور براي بهينه سازي دانش معلمان ارايه مي‌شود. دبيران مقطع متوسطه نيز در دانشكده‌هاي آموزشي دانشگاه‌ها و كالج‌هاي عالي تربيت معلم و طي 4 سال آموزش مي‌بينند. هر دو رشته دبيران متوسطه عمومي و دوره مقدماتي واحدهاي درسي يكساني را مي‌گذرانند كه منجر به اخذ مدرك كارشناسي مي‌شود. همچنين فارغ التحصيلان كه داراي مدرك دانشگاهي 4 ساله هستند مي‌توانند در مقطع متوسطه پس از يك سال تحصيل در دانشكده آموزشي واحد ديپلم عمومي تدريس كنند از سوي ديگر دبيران آموزش فني در دانشكده‌هاي تخصصي آموزش مي‌بينند. تحصيلات غيرسنتي در مصر شامل آموزش عالي از راه دور و آموزش عالي مادام‌العمر است. در خصوص آموزش از راه دور يك دانشگاه مصري براي اين منظور در حال تاسيس است. در مورد آموزش عالي مادام العمر نيز در برخي از وزارتخانه‌ها آموزشهاي تمام وقت و پاره وقت به صورت دوره‌اي سازماندهي مي‌شوند. همچنين مطالعات غيررسمي از سوي دانشگاه‌ها در قالب واحدهاي نوآموزي و واحدهاي شبانه يا خبري ارايه مي‌شوند. در مورد پذيرش دانشجوي خارجي در اين كشور، دانشجويان حتي بايد رواديد دانشجويي داشته باشند. در مورد زبان نيز دانش زبان عربي براي مطالعات معمول دانشگاهي ضروري است. زبان انگليسي زبان ساختاري در دانشگاه آمريكايي در قاهره، برخي از دانشكده‌هاي دانشگاه هلوان و در دانشكده كشاورزي در دانشگاه الكساندرا مي‌باشد. زبان فرانسه نيز در دانشگاه سنقور كاربرد دارد.																							 
, مهندس طاهره سيدنا، در گفت‌وگو با خبرنگار سرويس آموزشي خبرگزاري دانشجويان ايران (ايسنا)، از جمله شرايط پذيرش بدون آزمون دانشجويان شاگرد اول مقطع كارشناسي به دوره كارشناسي ارشد را معدل بالاي 17 و موافقت دانشكده‌ مقصد بيان كرد و افزود: اين آيين‌نامه تنها براي دانشجويان دوره‌ كارشناسي دانشگاه اميركبير قابل اجراست. سرپرست استعدادهاي درخشان دانشگاه اميركبير با بيان اين كه اين آيين‌نامه با هدف جذب دانشجويان ممتاز دوره كارشناسي دانشگاه تدوين شده است، اظهار كرد: دانشگاه اولين دوره‌ي پذيرش را از مهر سال 83 خواهد داشت.																							 
, به گزارش خبرنگار صنفي آموزشي خبرگزاري دانشجويان ايران، دكتر وثوقي وحدت همچنين از خدمات و تلاش مهندس نادر دواري مدير امور دانشجويي سابق دانشگاه تقدير كرد. گفتني است، مهندس نقي نسب، داراي ليسانس صنايع از دانشگاه صنعتي شريف است و مسئوليت شهرداري منطقه يك تهران را در كارنامه كاري خود دارد. همچنين دكتر شربت اوغلي رييس جديد مركز زبان دانشگاه شد. پيش از اين دكتر شريف راعي رياست مركز زبان دانشگاه صنعتي شريف را بر عهده داشت. گفتني است، رييس جديد مركز زبان داراي مدرك دكتري علوم اجتماعي از دانشگاه بوستون كالج آمريكاست و هم اكنون نيز عضو هيات علمي دانشكده مديريت و اقتصاد دانشگاه صنعتي شريف است.																							 
, در شصتمين نشست شوراي آموزش پزشكي و تخصصي وزارت بهداشت، تشكيل و تركيب شوراي آموزش پزشكي و تخصصي و برگزاري دوره‌هاي تخصصي دانشگاه آزاد اسلامي بررسي مي‌شود. به گزارش سرويس آموزشي خبرگزاري دانشجويان ايران (ايسنا)، شصتمين نشست شوراي آموزش پزشكي و تخصصي وزارت بهداشت به صورت فوق‌العاده در روزهاي دوشنبه و سه‌شنبه 20 و 21 مهر ماه در معاونت آموزشي وزارتخانه تشكيل مي‌شود. در اين نشست، روش تعيين حدنصاب شناور در آزمونهاي پيش كارورزي، ارتقا گواهينامه و بورد تخصصي، پيشنهادات در خصوص اصلاح قانون تشكيل شورا و تركيب شوراي آموزش پزشكي و تخصصي، تعيين سهميه در رشته‌ پزشكي قانوني براي بورسيه شدگان سازمان پزشكي قانوني، لغو كميسيون ارزشيابي برنامه‌هاي دستياري و واگذاري آزمون كتبي سراسري ارتقاي گواهينامه به دانشگاه‌ها بررسي مي‌شود. حذف محدوديت دفعات شركت در آزمون دو ارتقاء به صورت همزمان، طول دوره‌ رشته‌هاي تكميلي تخصصي، تعيين سهميه فارغ‌التحصيلان رشته‌هاي تخصصي براي انجام خدمات ضريب k در مناطق موردنياز نيروهاي صلح و پيشنهاد تخصيص حداقل 50 درصد ظرفيت پذيرش دستياري فوق تخصصي به اعضاي هيات علمي دانشگاه از جمله مواردي است كه در اين نشست مورد بحث و بررسي قرار مي‌گيرد.																							 
, به گزارش سرويس صنفي آموزشي خبرگزاري دانشجويان ايران، مسوول توسعه آموزش‌هاي مجازي و غيرحضوري دانشگاه جامع علمي كاربردي گفت: زمان آزمون پايان پودمان آموزشي اصول و نگهداري لوازم خانگي از سري پودمان‌هاي ارايه شده ترم جاري دوره غيرحضوري مديريت خانه به دليل برخي از مشكلات فني، ضبط و پخش اين برنامه از طريق شبكه آموزش و تاخير در ارايه جزوه مربوط از ‌?? مردادماه به ‌?? مردادماه تغيير يافته است. دكتر سيدمجيد اسماعيل زاده افزود: دانشجويان دوره غيرحضوري مديريت خانه بايد براي دريافت كارت ورود به جلسه آزمون هر يك از پودمان‌هاي آموزشي انتخابي و يا آزمون مجدد مورد درخواست خود دو روز قبل از آزمون مذكوراز ساعت ‌? تا ‌?? در شهرستان‌ها به واحدهاي استاني دانشگاه و در تهران به سازمان مركزي دانشگاه جامع علمي كاربردي مراجعه كنند. وي اظهار كرد: دانشجويان دوره غيرحضوري مديريت خانه كه در ترم جاري ثبت نام و نسبت به انتخاب پودمان دروس عمومي اقدام كرده‌اند نيز بايد درس تربيت بدني را به صورت حضوري بگذرانند و بدين منظور اطلاع رساني لازم در خصوص چگونگي گذراندن درس مذكور در روز آزمون پودماني عمومي انجام مي‌شود. مسوول توسعه آموزش‌هاي مجازي و غيرحضوري دانشگاه جامع علمي كاربردي با اشاره به راه اندازي پايگاه اطلاع رساني مديريت آموزش‌هاي مجازي و غيرحضوري دانشگاه گفت: كليه دانشجويان مي‌توانند براي مشاهده سوابق تحصيلي خود به آدرس اينترنتي www.edu-uast.org/majazi با درج شماره دانشجويي و شماره شناسنامه خود نسبت به مشاهده اطلاعات مورد نظر اقدام كنند. وي زمان برگزاري پودمان روانشناسي و تعليم و تربيت كودكان و پرورش گل‌هاي زينتي در خانه را ‌?? تير ماه و مشاوره خانواده و دكوراسيون و تزيينات داخلي خانه را ‌?? تير ماه اعلام كرد و گفت: دانشجويان بايد پودمان‌هاي حقوق خانواده و كاربرد كامپيوتر را روز پنجم مرداد ماه و دروس عمومي و آشپزي و سفره آرايي را روز ششم مرداد ماه امتحان دهند. دكتر اسماعيل زاده افزود: پودمان جمعيت بهداشت و فوريت‌هاي پزشكي روز ‌?? مرداد و كاربرد اصول و نگهداري لوازم خانگي نيز روز ‌?? مرداد ماه برگزار مي‌شود.																							 
, به گزارش ايسنا واحد علوم پزشكي تهران، به نقل از health day، متخصصان آلرژي اطفال مي‌گويند: در هيچ جاي دنيا، درمان قطعي براي اين بيماري وجود ندارد و تا كنون هيچگونه دارو و روشي براي درمان اين بيماري مشخص نشده است. اين پژوهشگران از علايم اين بيماري به سرماخوردگي جزيي، لارنژيت و عفونت‌هاي ريوي اشاره مي‌كنند و معتقدند: با تحت نظر بودن پيشگيري از اين بيماري ممكن و درمان‌ پذير است.																							 
, به گزارش سرويس آموزشي خبرگزاري دانشجويان ايران (ايسنا)، براساس آخرين مصوبات شوراي تحصيلات تكميلي دانشكده پزشكي دانشگاه علوم پزشكي تهران دانشجويان براي ارايه پروپوزال و شرايط جلسات دفاع از پايان نامه، موظفند علاوه بر ارايه پروپوزال جهت طرح و تصويب در شوراي تحصيلات تكميلي، ديسكت حاوي مطالب پروپوزال را نيز به آموزش ارايه دهند. همچنين حضور نيمي از افراد +1 و حضور الزامي استاد راهنماي اول،‌ داور خارج از گروه و نماينده تحصيلات تكميلي شرط رسميت حساب دفاع از پايان نامه دانشجويان دروه‌هاي تحصيلات تكميلي دانشگاه است. همچنين الزام حضور استاد راهنماي اول، حضور ‌? داور و ناظر بدون حق راي از شروط شركت در جلسات دفاع داشجويان ph.d است. *** ‌??/?? درصد از پذيرفته شدگان كشور در امتحان ورودي فوق تخصص وزارت بهداشت، درمان و آموزش پزشكي در سال تحصيلي ‌??-82 از دانشگاه علوم پزشكي تهران هستند. به گزارش سرويس آموزشي خبرگزاري دانشجويان ايران (ايسنا)، پذيرفته شدگان اين آزمون از بين فارغ التحصيلان msc و m.d دانشكده پزشكي دانشگاه علوم پزشكي تهران بوده‌اند. به عبارت ديگر در مقطع m.d دو نفر ايمونولوژي و يك نفر فيزيولوژي، در مقطع m.s ميكروب شناسي دو نفر، ‌بيوشيمي چهار نفر، علوم تشريحي پنج نفر و فيزيولوژي چهار نفر در آزمون ورودي فوق تخصصي وزارت بهداشت پذرفته شده‌اند. *** اعلام اسامي دانشجويان نمونه دانشگاه علوم پزشكي تهران در سال ‌?? ياسر جناب دانشجوي نمونه رشته پزشكي مقطع دكتري، غلامرضا موسوي دانشجوي نمونه رشته بهداشت محيط مقطع ph.d، خسرو رضايي شيرپاك دانشجوي نمونه رشته مادر و كودك مقطع ph.d، مهدي احمدي مقدم دانشجوي نمونه رشته بهداشت محيط مقطع كارشناسي ارشد و مهديا غلامي دانشجوي نمونه رشته دندانپزشكي مقطع دكتري.																							 
, معاون آموزشي دانشگاه شيراز: بعد از 20 سال تازه به اين نتيجه رسيده‌ايم كه با يكنواختي برنامه‌هاي دانشگاه، نوآوري را از بين برده‌ايم																							 
, به گزارش خبرنگار خبرگزاري دانشجويان ايران (ايسنا)، دكتر تقوي ـ معاون آموزشي دانشگاه شيراز ـ در همايشي كه با عنوان بازنگري ادبيات و زبان فارسي صبح امروز در باشگاه دانشگاه شيراز با حضور 40 نفر از اساتيد برگزار شده بود، با بيان مطلب بالا افزود: دانشگاه شيراز در سال 79 شورايي تشكيل داد و در اين شورا دستورالعملي را براي برنامه‌ريزي درسي به بحث گذاشت. پس از يك بررسي چندساله كه شوراي همه دانشگاه‌ها در آن شركت داشتند، قرار بر اين شد كه در همايش امروز بيانيه‌اي را تصويب كنيم، سپس آن بيانيه را به وزارت هم بفرستيم تا دانشگاه‌هاي ديگر هم از آن استفاده كنند. وي با بيان اينكه تازه پس از 20 سال به اين نتيجه رسيده‌ايم كه يكنواختي برنامه‌هاي دانشگاه نوآوري را از بين برده است، افزود: برنامه‌هاي ما مرتب بايد در حال پويايي و تكميل شدن باشد و با شرايط جامعه در حال تغيير باشد. او همچنين يادآور شد كه سه دانشگاه در سطح كشور بازنگري در برنامه‌هاي آموزشي خود را مدنظر گرفته‌اند كه بخش ادبيات جلوتر از همه است. وي اظهار اميدواري كرد كه بخش‌هاي ديگر دانشگاهها نيز فعال شوند و به ضرورت بازنگري توجه كنند.																							 
, دكتر زمانزاده در گفت‌وگو با خبرنگار «بهداشت و درمان» خبرگزاري دانشجويان ايران، خاطرنشان كرد: در شرايط حاضر كه به نيروي عظيم قشر پرستاري نياز است، هيچ حركتي نبايد سلامت بيماران را به مخاطره اندازد. وي همچنين احتمال تحصن پرستاران را در بيمارستانهاي تبريز رد كرد و به ايسنا گفت: تا كنون هيچ مطلبي در اين زمينه نشنيده‌ام. دكتر زمانزاده افزود: به هرحال نماينده صنفي و قانوني جامعه پرستاري، سازمان نظام پرستاري است و هيچ حركتي بدون هماهنگي اين نهاد قانوني قابل قبول نيست. وي در پايان اظهاراميدواري كرد مسؤولان در حمايت از اين قشر زحمت‌كش صداقت زباني خود را به صداقت عملي تبديل كنند.																							 
, دكتر ابوالفضل واحدي در گفت‌وگو با خبرنگار سرويس آموزشي خبرگزاري دانشجويان ايران (ايسنا)، گفت: ثبت نام دانشجويان جديدالورود « مقطع كارشناسي ارشد » از 15 الي 18 شهريور ماه انجام مي‌شود، همچنين طبق برنامه زمانبدي دانشگاه « دانشجويان جاري دانشگاه » براي براي ثبت‌نام و انتخاب واحد در ترم جديد تحصيلي مي‌توانند از 22 الي 26 شهريورماه جاري از طريق اينترنت نسبت به ثبت‌نام خود اقدام كنند. وي افزود: دانشگاه براي كليه دانشجويان كد كاربردي ارايه كرده است و دانشجويان مي‌توانند از 10 شهريورماه با مراجعه به سايت دانشگاه از واحدهاي ارايه شده ترم تحصيلي جديد مطلع شوند. دكتر واحدي درباره‌ ثبت‌نام دانشجويان « مقطع كارشناسي » كه امسال از طريق كنكور سراسري وارد دانشگاه علم و صنعت مي‌شوند، گفت: ثبت‌نام اين دانشجويان از 29 شهريور الي اول مهرماه جاري انجام مي‌شود، اما دانشجويان مي‌توانند دو روز قبل از زمان ثبت‌نام براي كسب اطلاعات بيشتر به سايت دانشگاه مراجعه كنند. معاون آموزشي دانشگاه علم و صنعت ايران در پايان درباره زمان ثبت نام پذيرفته شدگان دوره دكتري خاطرنشان كرد: نتايج اوليه اين آزمون اعلام شده است و دانشگاه پس از بررسي نتايج عملي زمان ثبت‌نام اين دانشجويان را نيز اعلام خواهد كرد.																							 
, /اخبار دانشگاه‌ها/ برگزاري آزمون زبان mche، استخدام عضو هيات علمي، جلسه سخنراني و پرسش و پاسخ و...																							 
, به گزارش خبرگزاري دانشجويان ايران (ايسنا) ـ منطقه خراسان، اين آزمون روز پنجشنبه2 آذر ماه در دانشكده علوم پايه اين دانشگاه برگزار مي‌گردد. شايان ذکر است، ثبت‌نام تا 27 آبان‌ماه درمحل مديريت آموزشي دانشگاه جنب دانشكده مهندسي ادامه دارد. گفتني‌ است، مدارک مورد نياز براي ثبت‌نام شامل دو قطعه عكس، فتوكپي صفحه اول شناسنامه، تصوير آخرين مدرك تحصيلي است. سخنراني علمي با موضوع تازه‌هاي صنعت و فن‌اوري در ژاپن سخنراني علمي با موضوع تازه‌هاي صنعت و فن‌اوري در ژاپن هفته، آينده در دانشکده‌هاي شهيد محمدمنتظري مشهد برگزار خواهد شد. به گزارش خبرگزاري دانشجويان ايران (ايسنا) ـ منطقه خراسان، اين سخنراني با محورهاي فن آوري‌هاي جديد و تاثير آن بر فرهنگ ژاپن در هزاره سوم، ايده‌هاي کار آفريني و ارتباط صنعت با دانشگاه طرح شده است. سخنران اين جلسه دکتر عليرضا ثنايي، دکتراي مهندسي برق از ژاپن و استاد دانشگاه‌هاي ايران و ژاپن است. اين سخنراني روز دوشنبه 15 آبان ماه در سالن کنفرانس دانشکده فني شهيد محمد منتظري برگزار خواهد شد. گفتني است اين جلسه توسط واحد سمينارها و سخنراني‌هاي علمي دانشکده با همکاري گروه آموزشي کامپيوتر برگزار خواهد شد. استخدام عضو هيات علمي گروه مهندسي صنايع دانشكده مهندسي دانشگاه فردوسي عضو هيات علمي استخدام مي‌کند. به گزارش ايسنا، واجدين شرايط با درجه دكتري مهندسي صنايع مي‌توانند مدارك خود را به معاونت آموزشي دانشگاه فردوسي مشهد ارسال نمايند. برگزاري جلسه سخنراني و پرسش و پاسخ به مناسب 13 آبان دانشکده علوم تربيتي دانشگاه فردوسي جلسه سخنراني و پرسش و پاسخ به مناسب 13 آبان برگزار مي‌کند. به گزارش خبرگزاري دانشجويان ايران(ايسنا)ـمنطقه خراسان، اين جلسه با حضور احمد توکلي رييس مرکز پژوهش‌هاي مجلس در محل آمفي‌تئاتر دانشکده علوم تربيتي دانشگاه فردوسي برگزار خواهد شد. بسيج دانشجويي دانشگاه مجري برگزاري اين برنامه خواهد بود.																							 
, به گزارش سرويس آموزشي خبرگزاري دانشجويان ايران (ايسنا) از هيات مديره انجمن دانش آموختگان دانشكده‌ مهندسي مواد دانشگاهي صنعتي اين انجمن با تلاش جمعي از فارغ التحصيلان دانشكده‌ي مواد كه در سال 79 تاسيس شده، روز پنجشنبه چهارمين گردهمايي را راس ساعت 15 در محل تالار هشت دانشگاه صنعتي اصفهان برگزار خواهد كرد.																							 
, به گزارش سرويس صنفي آموزشي خبرگزاري دانشجويان ايران، هدف از تشكيل سازمان پژوهش و برنامه‌ريزي آموزشي تحقيق و بررسي در مسائل كيفي آموزش و پرورش، ارزشيابي مستمر و تنظيم برنامه‌هاي تحصيلي، تاليف و تدوين كتب درسي و آماده سازي مدارس و موسسات آموزشي تابع وزارت آموزش و پرورش براي كاربرد وسايل و روشهاي نو در جهت اعتلاي كيفيت آموزش و پرورش است. از آنجا كه قسمتي از منابع مالي سازمان، اعتباراتي است كه از محل درآمد عمومي به عنوان كمك در لوايح بودجه سنواتي كل كشور منظور مي‌شود، بنابراين هزينه نمودن اين اعتبارات طبق قانون محاسبات عمومي و ساير مقررات مالي دولت با مشكلات جدي و عديده روبرو است. بر اساس اين لايحه سازمان پژوهش و برنامه‌ريزي آموزشي مشمول قوانين و مقررات راجع به امور مالي و معاملاتي دانشگاه‌ها و موسسات آموزش عالي و تحقيقاتي مي‌باشد و شوراي اين سازمان مسئوليتهايي كه در قوانين و مقررات ياد شده به عهده هيات امنا محول شده، اعمال مي‌كند.																							 
, در جشن روز بنيانگذاران در آمريكا، جايزه‌ ممتاز تدريس دانشجويان دوره‌ ليسانس «آلومني» (alumni) به “پرويز قديمي” استاد رياضي دانشگاه دوك (duke) اعطا شد. به گزارش بخش دانشگاهي سرويس بين‌الملل ايسنا، به نقل از منبع اينترنتي دوك ديالوگ، اتحاديه‌ آلومني دانشگاه دوك، هر ساله اين جايزه را به فردي مي‌دهد كه از سوي يك هيات از دانشجويان دوره‌ ليسانس از بين شماري از كانديداها انتخاب شده باشد. امسال اين دانشجويان “پرويز قديمي”، استاديار دفتر رياضيات، را براي دريافت اين جايزه انتخاب كردند. طبق گفته اين دانشجويان، استاد “پرويز قديمي” مساله‌هاي سخت رياضي را به موضوعاتي جالب و هيجان انگيز تبديل مي‌كند. گفتني است، استاد قديمي از بين يك ليست 25 نفره‌ اعضاي انجمن دانشگاه دوك انتخاب شده است. اين جايزه شامل يك حقوق 5000 دلاري و اعطاي 1000 دلار به كتابخانه‌ دوك است تا هر كتابي كه “قديمي” سفارش دهد خريداري كند. استاد قديمي به اعتقاد دانشجويان، علاوه بر داشتن مهارت و دانش كافي، يك معلم و استاد خونگرم و مهربان نيز مي‌باشد. اين هيات دانشجو اعلام كردند: گاهي وي براي آن كه مساله‌اي را براي دانشجويان قابل فهم كند، از موضوع اصلي دور مي‌شود. وي بدون آنكه دانشجويان را بترساند انگيزه‌ خواندن را در آنها بيشتر مي‌كند. دانشجويان با انتخاب استاد قديمي در نظر داشتند از تلاش‌هاي اين استاد جهت فراهم آوردن يك محيط آموزشي كارآمد در كلاس و تلاش وي براي آن كه دانشجويان محيط بيرون از كلاس را بيشتر درك كنند، قدرداني كنند.																							 
, دکتر فائزه تاتاري در گفت‌وگو با خبرنگار «بهداشت و درمان» خبرگزاري دانشجويان ايران- منطقه کرمانشاه- با تاکيد بر اين مطلب که در روانپزشکي، سلامت رواني نسبي است، تصريح کرد: در پزشکي براي تشخيص سلامت جسمي افراد آزمايشهاي مخصوصي از جمله آزمايشهاي قند، چربي، خون و ديگر آزمايشها انجام مي‌شود و وقتي نتيجه نرمال بود گفته مي‌شود که فرد از نظر جسمي سالم مي باشد، اما در روانپزشکي براي تشخيص سلامت رواني افراد، اين چنين نيست که آزمايشهايي از فرد گرفته شود و طبق نتيجه آن سلامت رواني مشخص گردد، بلکه با توجه به فاکتورهايي سلامت رواني نسبي افراد مشخص مي گردد. عضوهيات علمي دانشگاه علوم پزشکي کرمانشاه، اميد به زندگي، داشتن هدف در زندگي و تلاش براي رسيدن به آن و علاقه داشتن فرد به خود را از جمله فاکتورها و عوامل تشخيص سلامت رواني افراد دانست و افزود: داشتن ارتباطات صحيح اجتماعي با ديگران از ديگر موارد مؤثر در سلامت رواني افراد است، در واقع فرد بايد بتواند با انسانهاي ديگر اجتماع، تبادلات عاطفي داشته باشد وبه ديگران آسيب نرساند و طوري رفتار کند که افرادي که با او در ارتباط هستند، از تماس‌شان با اين فرد احساس آرامش و لذت داشته باشند. در نهايت اگر فردي تمام ويژگيهاي مذکور را داشته باشد از سلامت رواني بهتري برخوردارست و در وضعيت مساعدي به سر مي برد. وي در ادامه افزود: فرد سالم، فکري سالم دارد و نسبت به امور ديد منفي نخواهد داشت و از کاري که انجام مي دهد احساس رضايت و خشنودي دارد. تاتاري علاقه داشتن فرد به خودش را يکي از مقولات بسيار مورد توجه در سلامت رواني عنوان کرد و به ايسنا گفت: اين امر شرط بسيار مهمي در سالم بودن فرد از نظر رواني است و در بسياري از بيماريهاي رواني بخصوص افسردگي‌هاي عميق، يکي از علائم نبود سلامت رواني عدم علاقه فرد به خودش مي باشد. اين روانپزشک با اشاره به نقش خانواده در سلامت رواني، تاکيد کرد: بايد سرمايه گذاري و کارهاي مربوط جهت برخورداري از سلامت رواني را از خانواده ها شروع کنيم و برخانواده ها متمرکز شويم. تاتاري عنوان کرد: هرگز با سخت گيري و يا آسان گيري صرف فرزند تربيت خوبي نخواهد داشت، بلکه بايد در امور تربيتي فرزندان انعطاف داشته باشيم در واقع اگر بخواهيم نظم مطلق را درخانه اجرا کنيم، مسلما نتيجه مثبتي نخواهد داشت و برعکس بي نظمي نيز، نه تنها نتيجه اي ندارد بلکه باعث بوجود آمدن اختلالات رواني براي افراد مي شود. استاديار دانشگاه علوم پزشکي کرمانشاه با تاکيد بر اين که منعطف بودن در امور تربيتي فرزندان، تاثير مثبتي در سلامت رواني آنها دارد، اظهار كرد: نبايد خطاهاي فرزندان را درشت نمايي کرد و يا از خطاهايي که واقعا موجب اختلال دررفتار آنها مي شود، چشم پوشي کنيم. وي در ادامه اظهار كرد: خانواده‌ها بايد در امور تربيتي و آموزشي فرزندانشان با اوليا مدرسه همکاريهاي تنگاتنگ داشته باشند و از افت تحصيلي فرزندانشان در هر مقطعي آگاه باشند، زيرا اين مقوله يکي از نشانه‌هاي بارز شروع مشکلات عصبي و روحي است و طبق آنچه که در کشور ديده مي شود فرد در مقطع ابتدايي وضعيت مناسبي از نظر تحصيلي دارد و خوب پيش مي رود ولي از مقطع راهنمايي به بعد، با شروع الگوبرداريهاي ناصحيح و گرايشها و تمايلات نادرست که اکثرا از غرب گرفته مي شود، اختلالات رواني نيز شروع خواهد شد و از اهداف عالي که مي بايست در اين زمان داشته باشد( از جمله ابراز هويت شغلي و داشتن جايگاه اجتماعي مناسب) غافل مي شود که در اين زمينه بايد نحوه گذران زندگي را به او ياد داد و اين امر بسيار مهم ميسر نمي شود مگر اينکه خانواده‌ها از دوران کودکي فرهنگ کار و سخت کوشي و توجه به اهداف را در فرد تربيت و تشويق نمايند. تاتاري در خصوص شايعترين بيماريهاي رواني در کشور با اشاره به شيوع بيماريهاي خلقي و اختلالات افسردگي، خاطرنشان كرد: هر چند در کشور ما ميزان بروز و ابتلا به اين اختلالات بسيار زياد است اما ميزان ابتلا به اختلالات شخصيت نيز کم نيست و ليکن به دليل اين که بيماران مبتلا به اين اختلال هرگز خود را بيمار تلقي نمي کنند و براي بهبود وضعيت‌شان اقدامي نمي‌كنند و اغلب اوقات با اصرار خانواده ها به کلينيک‌هاي روانپزشکي مراجعه مي کنند، بنابراين در کشور آمار دقيقي از اين افراد در دست نيست ولي در جهان افراد مبتلا به اين اختلال طيف وسيعي را به خود اختصاص داده‌اند و سبک شخصيتي اين افراد طوري است که معمولا انگيزشي براي تغيير رفتار خود نشان نمي دهند. وي در ادامه با بيان اينکه طبق آمارها در ايران ميزان شيوع اختلال افسردگي بسيار بالاست، گفت: افسردگي بيماري رواني است که از يک تا 90 سالگي در افراد ديده مي شود، اما بيشترين موارد ابتلا در محدوده سني دهه سوم و چهارم زندگي است و معمولا بيشترين مراجعان براي درمان اين بيماري به کلينيک‌هاي روانپزشکي، زنان هستند. اين روانپزشک با اشاره به اينکه ژنتيک تاثير بسيار مهمي در بيماريهاي رواني عميق از جمله جنون، سوء ظن، بدبيني و افسردگيهاي عميق دارد، ابراز داشت: تاثير ژنتيک بر بيماري آلزايمر کاملا اثبات شده است اما اگر براي افرادي که از نظر ژنتيک معيوب هستند شرايط محيطي خوبي فراهم کنيم، مي توان از بروز ژن معيوب جلوگيري کرد و يا زمان بروز اين امر را به تعويق انداخت. گفتني است: در اختلال افسردگي فرد احساسات عميق غم و اندوه و نااميدي از خود نشان مي دهد و به موضوعاتي که قبلا باعث شادي او مي شدند علاقه اي نشان نمي دهد و کم اشتهايي با تغيير وزن،اشکال در خوابيدن، فقدان نيرو، آشفتگي رواني حرکتي، خستگي يا فقدان انرژي از جمله علائم اين اختلال است.																							 
, به گزارش سرويس «بهداشت و درمان»‌ خبرگزاري دانشجويان ايران، به نقل از شبكه خبري ورلد نيوز بر اساس همين پژوهش‌ها خوردن ماهي سرخ شده يا ساندويج ماهي خطر اين عارضه را افزايش مي‌دهد. گفتني است: تاثير ماهي بر روي بيماري‌هاي قلبي - عروقي نيز به نوع پختن اين ماده خوراكي و مصرف آن در شيوه‌هاي مختلف پخت بستگي دارد.																							 
, به گزارش سرويس «بهداشت درمان» خبرگزاري دانشجويان ايران (ايسنا)، با راه‌اندازي اين بخش، 13 تخت آماده خدمات درماني اورژانسي به شهروندان ايلامي شد. دكتر عطار، رييس مركز آموزشي درماني امام خميني (ره) در اين زمينه به خبرنگار ايسنا گفت: با راه‌اندازي اين بخش، بيماران به محض ورود به بيمارستان توسط پزشك ويزيت و چنانچه نياز به بستري شدن داشته باشند با انتقال به بخش اورژانس تحت مداوا و رسيدگي قرار خواهند گرفت.																							 
, دكتر محمد مقدم، در گفت‌وگو با خبرنگار آموزشي خبرگزاري دانشجويان ايران (ايسنا)، اظهار داشت: دانشگاه تبريز در تلاش است كه در خصوص استخدام نيرو سهميه بيشتري از سازمان مديريت و برنامه‌ريزي بگيرد. وي ادامه داد: با پيشرفت دوره‌هاي دكتري تعداد آزمايشگاه‌هاي دانشگاه چند برابر شده است، طبيعتا يك عضو هيات علمي نمي‌تواند هميشه خود آزمايشگاه‌ها را اداره كند و نياز است كه كارشناس‌هاي زبده‌اي در اين رابطه تربيت كرد. دكتر مقدم تصريح كرد: مشكل ديگر دانشگاه وجود بروكراسي اداري جهت تهيه مواد و تجهيزات است كه بايد طرحي نو در ارتباط با كل دانشگاه‌ها تدوين شود تا اين سيستم بروكراسي از لحاظ خريد تعديل شود و استاد دانشگاه يا دانشجو به راحتي بتواند اين مواد را در اختيار داشته باشند و از آنها استفاده بكند. معاون تحصيلات تكميلي دانشگاه تبريز در پايان گفت: ‌اين مساله بايد طوري حل شود كه دانشگاه‌ها راحت‌تر بتواند مواد مورد نياز را خريداري نمايند و در دسترس دانشجويان قرار دهند.																							 
, به گزارش سرويس صنفي آموزشي خبرگزاري دانشجويان ايران، دكتر ناصر اقبالي در گفت‌وگويي گفت: داوطلبان پس از دريافت كارت ورود به جلسه و تعيين حوزه امتحاني بهتر است يك روز قبل نسبت به شناسايي دقيق حوزه امتحاني اقدام نمايند و حداقل يك ساعت قبل از شروع آزمون در حوزه امتحاني حضور داشته باشند. وي افزود: داوطلبان براي ورود به جلسه آزمون حتما كارت ورود به جلسه را همراه داشته باشند چرا كه مسئولين حوزه‌ها اجازه ورود داوطلبان فاقد كارت ورود به جلسه را نخواهند داد و همچنين شناسنامه يا كارت معتبر عكس‌دار نيز را به همراه داشته باشند. همراه داشتن مداد سياه، مداد پاك كن، تراش و خودكار آبي از لوازمي است كه داوطلبان با خود مي‌توانند داشته باشند و از آوردن وسايل اضافي مثل كيف، ساك، كتاب، جزوه و كاغذ سفيد و يا ماشين حساب خودداري نمايند. به همراه داشتن تلفن همراه حتي اگر خاموش باشد به عنوان تخلف محسوب شده و منتج به باطل شدن آزمون داوطلب خواهد شد. اقبالي افزود: سوالات تغيير اساسي نسبت به سال پيش نداشته است و همچنين كليه سوالات به صورت تستي چهار گزينه‌اي است، تنها داوطلبان سه رشته ارتباط تصويري، طراحي صنعتي و نقاشي علاوه بر سوالات تستي بايد به سوالات تشريحي نيز پاسخ دهند. رييس مركز آزمون توصيه كرد كه داوطلبان چنانچه پاسخ سوالي را نمي‌دانند به آن سوال پاسخ ندهند چرا كه براي هر پاسخ غلط يك نمره منفي در نظر گرفته مي‌شود. وي گفت: داوطلبان ‌بايد تا پايان آزمون صندلي خود را ترك نكنند و لازم است در پايان برگزاري آزمون كارت ورود به جلسه خود را به مسئولين حوزه تحويل نمايند. برچسب صندلي‌ها كه نشان دهنده شماره داوطلبي افراد است و بر روي صندلي چسبانده شده است را مي‌تواند در پايان جلسه آزمون به همراه خود ببرند.																							 
, به گزارش سرويس آموزشي خبرگزاري دانشجويان ايران (ايسنا)، مراسم آغاز سال تحصيلي دانشگاهها و مراكز آموزشي و پژوهشي كشور روز شنبه 5 مهر ماه سال جاري با حضور رييس جمهور، سرپرست وزارت علوم، تحقيقات و فناوري، رييس دانشگاه تهران و شخصيت‌هاي علمي و فرهنگي در تالار علامه اميني دانشگاه تهران برگزار مي‌شود.																							 
, به گزارش سرويس آموزشي خبرگزاري دانشجويان ايران (ايسنا)، با توجه به اين كه آزمون زبان انگليسي پيشرفته (tolimo: e-a) و آزمون بين‌المللي toefl در سال 1384 در چند نوبت برگزار مي‌شود، بر اساس تصميمات وزارت علوم، تحقيقات و فناوري از اين تاريخ به بعد آزمون mche برگزار نخواهد شد. گفتني است، آزمون زبان انگليسي پيشرفته (tolimo: e-a) و آزمون بين‌المللي toefl در سال 1384 در چند نوبت برگزار مي‌شود و تاريخ، نحوه ثبت‌نام و شركت در اين آزمونها متعاقبا به اطلاع داوطلبان مي‌رسد.																							 
, به گزارش خبرنگار صنفي آموزشي خبرگزاري دانشجويان ايران- منطقه لرستان، مهندس بهرهي، رييس دانشگاه جامع علمي - كاربردي واحد لرستان در چهارمين جشن فارغ التحصيلي دانش‌آموختگان اين دانشگاه با بيان اين مطلب، گفت: با پذيرش دانشجو در سال تحصيلي جديد، جمعيت دانشجويي دانشگاه به 5 هزار نفر خواهد رسيد. وي با بيان اينكه امروزه دانشگاه جامع علمي - كاربردي از مقبوليت خاصي در بين خانواده‌ها برخوردار است؛ بيان كرد: اين دانشگاه با برنامه ريزيهاي دقيق بسترمناسبي جهت تحصيل متقاضيان فراهم كرده است. رييس دانشگاه جامع علمي - كاربردي لرستان در ادامه اظهار كرد: تا كنون 2 هزار دانشجو از اين دانشگاه فارغ التحصيل و تعداد زيادي از آنان نيز جذب بازار كار شده‌اند. بهرهي در خاتمه گفت: جمعيت دانشجويي دانشگاه جامع علمي- كاربردي لرستان در پايان برنامه چهارم توسعه به 7500 دانشجو خواهد رسيد.																							 
, سرپرست دانشگاه جامع علمي - كاربردي آمادگي اين دانشگاه را براي برگزاري دوره‌هاي كارداني و كارشناسي ناپيوسته هسته‌اي با هدف حمايت از برنامه‌هاي صلح‌آميز هسته‌اي اعلام كرد. به گزارش سرويس صنفي آموزشي خبرگزاري دانشجويان ايران، دكتر حسين بلندي در اين باره گفت: نظام آموزشهاي علمي كاربردي، نظامي است كه رفع نيازهاي بخشهاي مختلف اقتصادي، فرهنگي، سياسي، اجتماعي و... را مدنظر خود قرار داده و بر اين اساس دوره‌هايي را تدوين و راه‌اندازي مي‌كند كه پاسخگوي نيازهاي دستگاههاي اجرايي كشور باشد. وي پيرامون توجه اين دانشگاه به مصالح كشور، افزود: با توجه به آرمانهاي مقدس حضرت امام راحل (ره) و منويات مقام معظم رهبري و عنايت به شعار محوري «ما مي‌توانيم» كه توسط رييس جمهور عنوان و مورد استقبال قرار گرفت، دانشگاه جامع علمي - كاربردي براساس رسالت اصلي خود مبني بر طراحي، تدوين و تصويب رشته‌هاي مورد نياز دستگاههاي اجرايي كشور، آمادگي كامل خود را جهت همكاري در خصوص تدوين، تصويب و برگزاري دوره‌هاي كارداني و كارشناسي ناپيوسته مرتبط با فعاليتهاي هسته‌اي صلح‌آميز را اعلام داشته و در اين راستا آماده همه‌گونه مشاركت و همكاري است.																							 
, به گزارش خبرنگار سرويس «بهداشت و درمان» ايسنا واحد علوم پزشکي ايران، با انجام مطالعات پنج ساله بر روي 87 فرد مبتلا به سرطان ريه مشخص شده است، مصرف مکمل هاي ويتامين d و استفاده از نور خورشيد به طول عمر بيماران مبتلا به سرطان ريه منجر مي شود. پزشکان دليل اين امر را پيشگيري از انتشار سلول هاي سرطاني در نتيجه مصرف ويتامين d مي دانند و مصرف منابع غذايي حاوي اين ويتامين را به افراد مبتلا به سرطان ريه توصيه مي کنند.																							 
, به گزارش سرويس بين‌الملل ايسنا به نقل از پايگاه اينرتنتي هلث تاك، اين مطالعات نشان مي‌دهد كه احتمال تصادفات در حين رانندگي در ميان اين پزشكان جوان و در حال آموزش در هنگام بازگشت به منزل پس از 24 ساعت كار مداوم 2 برابر بيشتر است. در اين مطالعات كه از سوي كارشناسان دانشكده طب هاروارد صورت گرفته ذكر شده است كه اين پزشكان اغلب در حين رانندگي مي‌خوابند و به اين خاطر 6 برابر بيشتر در معرض تصادف قرار مي‌گيرند. نتايج اين بررسي‌ها در مجله پزشكي نيوانگلند به چاپ رسيده است. بيش از 2700 انترن سال اولي در اين مطالعات ماهانه براي ثبت ساعات كاري و وضعيت رانندگي‌هايشان شركت كردند.																							 
, معاون پژوهشي وزارت علوم: مجوز 4 انجمن علمي به دليل ركود علمي آنها، لغو شد																							 
, معاون پژوهشي وزارت علوم اعلام كرد: مجوز 4 انجمن علمي به دليل ركود ايجاد شده در آنها ، لغو و براي تعداد ديگري از انجمن‌ها نيز اخطاريه صادر شد. دكتر رضا منصوري در گفت‌وگو با خبرنگار آموزشي ايسنا گفت: وزارت علوم از راه‌اندازي هر تعداد انجمن علمي در ايران حمايت مي‌كند ولي در عين حال نظارت مستمري نيز بر فعاليت آنها دارد. وي كه در حاشيه چهارمين همايش انجمن‌هاي علمي ايران با ايسنا سخن مي‌گفت، با اشاره به وجود يكصد و 11 انجمن علمي فعال در كشور و در دست بررسي بودن 18 تقاضاي تشكيل انجمن، تشكيل اين قبيل انجمن‌ها در سال‌هاي اخير را بسيار رضايت بخش توصيف كرد. دكتر منصوري اظهار داشت: روند رو به رشد موجود علاوه بر افزايش كمي تعداد انجمن‌هاي، علمي كشور، در داخل انجمن‌هاي نيز با افزايش روزافزون تعداد اعضا و گسترش فعاليت‌هاي آنها كاملا محسوس مي‌باشد. معاون وزير علوم در مورد حمايت‌هاي پيش‌بيني شده در لايحه تغيير ساختار وزارت علوم در قبال انجمن‌هاي علمي گفت: در لايحه‌ تغيير ساختار تشكيل انجمن‌هاي علمي، پشتيباني از آنها، كميسيون انجمن‌ها و نظارت بر فعاليت انجمن‌ها مورد توجه قرار گرفته كه اين موارد قطعا نقش مهمي در نهادينه شدن و ارتقاي جايگاه انجمن‌هاي علمي و توسعه فعاليت هاي آنها خواهد داشت. همچنين قديمي دبير كميسيون انجمن‌هاي علمي وزارت علوم نيز نيز در گفت و گو با خبرنگار آموزشي ايسنا با اشاره به لغو يك ساله مجوز فعاليت انجمن‌هاي حقوق بين‌الملل، حقوق بشر، حقوق تطبيقي و حقوق داوري در جلسه‌ي اخير كميسيون ، بر نظارت جدي وزارت علوم بر سطح كمي و كيفي انجمن‌هاي علمي كشور تاكيد كرد. وي در عين حال تشكيل انجمن‌هاي جديد علمي را اقدامي مثبت در راستاي توسعه و بلوغ نهادهاي مدني در كشور دانست و گفت: سياست وزارت علوم همواره بر حمايت از ايجاد و گسترش انجمن‌هاي علمي بوده است در همين ارتباط از سال 1380 كمك‌هايي مالي به اين انجمن‌ها اعطا مي‌شود. قديمي خاطرنشان كرد: ميزان اعتبارات تخصيص يافته به انجمن‌هاي علمي در سال گذشته حدود ده ميليارد ريال بود كه به نسبت 60 به 40 در بين انجمن‌هاي تحت پوشش وزارت علوم و وزارت بهداشت توزيع شده است. حجم اعتبارات تخصيص يافته به انجمن‌هاي علمي تحت پوشش وزارت علوم در سال جاري به 7 ميليارد و 500 ميليون ريال افزايش داشته كه از اين بودجه حدود 3 ميليارد ريال با توافق انجمن‌ها به خريد ساختماني براي تمركز دفتر انجمن‌هاي تخصيص يافته و مابقي در اختيار انها قرار گرفته است. گفتني است، در اين همايش يك روزه كه با حضور دكتر مصطفي معين وزير علوم ، تحقيقات و فناوري و تعدادي معاون ايشان در دانشگاه تهران برگزار شد، تعدادي از روساي انجمن‌هاي علمي به بيان مشكلات و نقطه نظرات خود پرداختند. همچنين در حاشيه‌ي اين همايش نيز نمايشگاهي از دستاوردهاي انجمن‌هاي علمي كشور تشكيل شده بود.																							 
, آيين‌نامه استقرار سيستم كنترل بيمارستاني تا 3 هفته آينده تدوين و طي بخشنامه‌اي به دانشگاه‌هاي علوم پزشكي سراسر كشور ابلاغ مي‌شود. به گزارش خبرنگار «بهداشت و درمان» خبرگزاري دانشجويان ايران، دكتر سيد مؤيد علويان معاون سلامت وزارت بهداشت، درمان و آموزش پزشكي امروز در جمع خبرنگاران با اعلام اين خبر اظهار كرد: بر اساس تازه‌ترين گزارشهاي به دست آمده از بيمارستانهاي مجهز به دوربين‌هاي مدار بسته، علي‌رغم جو سازيهاي ايجاد شده در اين سيستم كنترلي، رعايت حقوق بيمار كاملا منظور شده و در اين راستا هيچگونه تضييع حقي صورت نگرفته است. وي استقرار دوربين‌هاي كنترلي را راه نظارتي بر عملكرد پرسنل بيمارستاني دانست و تاكيد كرد:‌استقرار اين دوربين‌ها در شرايطي نيكو و پسنديده است كه حقوق فردي در آن رعايت شده و محلي براي سوء استفاده افراد نباشد. دكتر علويان با اشاره به وجود دوربين‌هاي مداربسته در ايستگاه پرستاري،‌ درمانگاه، محوطه بيمارستان و اورژانس افزود: ما معتقديم وجود اين دوربين‌ها در موتورخانه‌هاي بيمارستان هم به لحاظ امنيتي ضروريست. وي توضيح داد: دوربين‌هاي مدار بسته مستقر در بيمارستان نبايد در محل استراحت، ريكاوري و رختكن بيمارستان باشد كه اين مورد تاييد مردم و نظام هم نيست. به گزارش ايسنا، معاون سلامت وزارت بهداشت با اشاره به گستردگي و تنوع بخشها در بيمارستان گفت: ‌از اين پس با تدوين آيين‌نامه استقرار دوربين‌ مدار بسته كار نظارتي بر بخشهاي مختلف بيمارستاني بدرستي و بر اساس شرع و بدون تجاوز به حريم شخصي افراد صورت مي‌گيرد. ميزان مرگ و مير بيماران دياليزي افزايش يافت معاون سلامت وزارت بهداشت در ادامه با انتقاد از عدم تخصيص بودجه متمركز براي خريد دستگاه‌هاي همودياليز و ديدن اين اعتبار در رديف‌ها گفت: اين امر منجر به افت شاخص دياليز كشوري و افزايش آمار مرگ و مير بيماران دياليزي شده است. وي همچنين گفت: &nbsp;دانشگاه‌هاي علوم پزشكي به لحاظ محدوديت منابع، اعتبارات و بودجه‌هاي منظور شده را صرف خريد دستگاه‌هاي همودياليز نمي‌كنند. وي ادامه داد: شاخص استاندارد به ازاي بيمار به ماشين دياليز 4 به 1 است و براي حفظ طول مدت نگهداري دستگاه‌هاي دياليز بايد در 2 شيفت كار كنند حال آن كه هم اكنون دستگاه‌هاي دياليز در 4 شيفت كار مي‌كنند و دفعات دياليز بيماران از سال 81 از 3 به 2 مرتبه در هفته كاهش يافته است. دكتر علويان با هشدار نسبت به افزايش آمار مرگ و مير بيماران دياليزي طي سالهاي 83 - 84 گفت: ‌اين افزايش در برخي استانها مثل استان قزوين 2 برابر بوده است. به گزارش خبرگزاري دانشجويان ايران، وي يادآور شد: بر اساس برآوردهاي به عمل آمده 12 هزار و 375 بيمار دياليزي و 2578 دستگاه دياليز در كشور وجود دارد و 225 دستگاه دياليز بيش از 10 سال كار كرده‌اند. بر اين اساس 328 دستگاه دياليز در كشور كم داريم و در سال 84 به 553 دستگاه دياليز نيازمنديم كه صرفه‌جويي در اين خصوص به قيمت جان بيماران تمام مي‌شود زيرا يا بيمار بايد كمتر دياليز شود و يا شيفت كاري دستگاه‌هاي دياليز افزايش يابد كه همگي به كاهش كيفيت درمان منتهي مي‌شود. علويان در خاتمه خاطرنشان كرد: بر اساس برآوردهاي انجام شده در سال 85 به 613 دستگاه همودياليز در كشور نيازست اين در حاليست كه بودجه دانشگاه‌هاي علوم پزشكي سراسر كشور براي خريد دستگاه‌هاي همودياليز صفر است كسب امتياز براي تاسيس مطب قانونمند مي‌شود &nbsp;1008 نيروي متخصص انساني در مناطق محروم توزيع شد &nbsp; معاون سلامت وزارت بهداشت همچنين از توزيع 1008 نيروي متخصص انساني در مناطق محروم كشور طي سال جاري خبر داد و گفت: در سال جاري از 20 تا صد درصد افزايش اعزام نيروي متخصص به مناطق محروم داشته‌ايم كه اين اعزام عمدتا در مراكز استانها نبوده است. به گزارش &nbsp;ايسنا، وي افزود: هيچ نيروي انساني به شهرهاي بزرگ مثل تهران، تبريز، اصفهان و مشهد داده نشد چرا كه معتقديم توزيع نيروي انساني بايد عادلانه باشد. وي افزود: نيروهاي اعزامي عمدتا به استانهاي محرومي مثل ايلام، بيرجند، خراسان جنوبي و چهار محال و بختياري، خراسان شمالي، سبزوار، زابل، فسا، كرمانشاه، كهگيلويه و بويراحمد، گلستان، ‌گناباد و هرمزگان بوده است. علويان در ادامه از تغيير نحوه تخصيص امتياز براي تاسيس مطب با هدف تشويق پزشكان براي كار در مناطق محروم خبر داد و گفت: براي تاسيس مطب در شهرهاي بزرگي مثل تهران به 360 امتياز نياز است كه پزشكاني كه در مناطق محروم خدمت مي‌كنند زودتر امتياز كسب مي‌كنند. معاون سلامت وزارت بهداشت در ادامه يادآور شد: تبصره 7 ماده 13 مربوط به تاسيس مطب به افراد اجازه مي‌دهد كه خارج از قوانين و با طرح مشكل در كميسيون به تاسيس مطب بپردازند كه هم اكنون چندين هزار پرونده در نوبت قرار دارند. علويان در خاتمه خاطرنشان كرد: به منظور ساماندهي در اين امر تبصره 7 ماده 13 مربوط به تاسيس مطب قانونمندتر شده تا مشخص شود چه كساني مشمول استفاده الحاقيه تبصره 7 ماده 13 مي‌شوند.																							 
, نخستين همايش تاريخ شفاهي ايران با هدف توسعه وتعميم روش‌هاي جمع آوري، حفظ و اطلاع رساني منابع تاريخ معاصر ايران برگزارشد. به گزارش خبرنگارسرويس تاريخ خبرگزاري دانشجويان ايران (ايسنا)، در ابتداي اين همايش، دكترسيد رضايي شريف‌آبادي دبيراجرايي اين همايش با بيان اينكه از سال 72 جمع‌آوري و گرد‌آوري خاطرات آغاز شده است، افزود: تا كنون 350 مصاحبه در زمينه‌ي تاريخ شفاهي ايران انجام شده است و نهاد‌هاي گوناگوني نيز در اين زمينه فعاليت داشته‌اند. وي ادامه داد: هدف و ضرورت بررسي تاريخ ايران در زمينه‌ي شفاهي آن نيازمند به استاندارد‌سازي است كه در اين راستا اين همايش برگزار شده و به منظور هر چه بهتر شدن و به نتيجه رسيدن استانداردسازي تاريخ شفاهي بايد سازمان‌هاي مربوطه كمك كنند و همايش‌هايي در اين راستا برگزار شود. در ادامه‌ي اين همايش علي‌اكبراشعري مشاور فرهنگي رييس جمهور و رييس سازمان اسناد كتابخانه‌ي ملي با اشاره به علاقه و تلاش‌ كشور‌ها در سراسر جهان براي اتصال خود به تاريخ و سوابق گذشتگان خاطرنشان كرد:اين اتصال به اهميت هويت تاريخي ملت‌ها بازمي‌گردد و شايد بحران‌هاي موجود در سراسر دنيا به دليل شكل‌ نگرفتن و يا بريدن اين هويت است. وي با تاكيد بر اينكه تاريخ بايد ثبت شود گفت: همانطور كه در تمام زمينه‌هاي تجربي، فيزيكي و غيره ثبت اثر و نظرات موثر است، ثبت تجربيات تاريخي نيز باعث مي‌شود كه كشور‌ها حضور موثري در جوامع گوناگون داشته باشند و صحيح‌تر به وظايف خود عمل كنند. وي تصريح كرد: جامعه در تكاپو است و در اين ميان سنت‌ها و هنجار‌هايي وجود دارد كه نياز است براي گم‌نكردن راه اين سنن را شناخت. رييس كتابخانه‌ي ملي همچنين با اشاره به ابزار‌هاي مدرن در جهت ثبت وقايع تصريح كرد: در حال حاضر شاهد شكل‌گيري ثبت تاريخ شفاهي هستيم و تمامي مستندسازي‌هاي ثبت شده توسط دوربين رسانه‌ها به نوعي بخشي از تاريخ شفاهي منظور مي‌شوند و از سوي ديگر سازمان اسناد 15 سال است كه در اين كار مبادرت ورزيده و حجم زيادي از اطلاعات را در تهران و شهرستان‌ها جمع‌آوري كرده است. اشعري خاطرنشان كرد: طرح همايش تاريخ شفاهي مربوط به 3 سال گذشته است و امسال با تكيه بر اين هدف كه اين نوع همايش‌ها تنها با يك بار برگزار شدن كافي نيست در صدد برگزاري نخستين همايش از سلسله‌ همايش‌هاي اين حوزه برآمديم و اميد است كه ذهن‌هاي كنجكاو و فعالين اين حوزه كمك كنند تا تاريخ شفاهي را آنگونه كه مناسب است بيان كنند. وي همچنين با تاكيد برحضور موثر دانشگاه‌هاي فعال در حوزه‌ي تاريخ، گفت: اين دانشگاه‌ها بايد تاريخ شفاهي را در برنامه‌ي درسي خود قرار دهند كه در اين صورت تاريخ شفاهي ماندگارتر خواهد شد و در جمع‌آوري آن مي‌توانيم از دانشجويان و دانشگا‌هيان استفاده كنيم. اشعري خاطرنشان كرد: تمامي تاريخ در سينه‌ي بزرگان نيست، بلكه گاهي بسياري از سخنان در سينه‌ي افرادي ناآشنا قرار دارد كه مي‌توانند با ارائه‌ي مطالب خود نقاط گنگ و مبهم تاريخ را روشن كنند. وي با اشاره به اينكه تاريخ شفاهي وابسته به اسناد و مدارك نيست و تنها به گفته‌ها ختم مي‌شود گفت: از آنجايي كه قصد انجام كار تكراري را نداريم سعي مي‌كنيم به صورت متمركز به ثبت تاريخ ايران بپردازيم . به گزارش ايسنا درادامه اين همايش دكتر نادر اميري دانشيار گروه ارتباطات دانشكده‌ي علوم اجتماعي دانشگاه تهران روايت در تاريخ شفاهي را مفهومي ملازم با حافظه‌ي جمعي عنوان كرد و گفت: بدين لحاظ از يك سو تمامي ساز و كار‌هاي تعين‌بخش و محدود كننده‌ي حافظه‌ي جمعي را در دل خود دارد و از سوي ديگر امكانات و ظرفيت‌هاي جديدي براي گسترش و تعميق بينش تاريخ‌گرانه به روي ما مي‌گشايد. دكتر حميد عبداللهيان دانشيار گروه ارتباطات دانشكده‌ي علوم اجتماعي دانشگاه تهران نيز در ادامه جلسه به طرح نظري و زيرساختي تاريخ شفاهي ايران پرداخت و روايت را در اين بخش داراي نقشي مهم دانست و اظهارداشت: از سوي ديگر ايجاد شناخت براي درك گذشته مي‌تواند براي جلوگيري از شكست و شكاف هويت اهميت زيادي داشته باشد. حميد غفوري كارشناس سازمان اسناد و كتابخانه ملي ايران ـ يزد نيز در ادامه‌ي اين همايش ‌به ارايه روش‌ها و چارچوب‌هاي مصاحبه به منظور گردآوري تاريخ شفاهي پرداخت. همچنين غلامرضا بركتانيان كارشناس سازمان اسناد و كتابخانه ملي ايران ـ تبريز نيزطي سخناني به نقش مصاحبه‌گر درپيشبرد اهداف تاريخ شفاهي اشاره كرد. به گزارش ايسنا درادامه‌ي اين همايش و درميزگردي كه با عنوان بررسي جايگاه دانشگاه‌ها در شناخت تاريخ برگزارشد، ابوالفضل حسن‌آبادي سرپرست گروه‌ اسناد و كارشناس تاريخ شفاهي آستان قدس با اشاره به نقش دانشگاه‌ها در گسترش تاريخ شفاهي تصريح كرد: نگاهي به تاريخ شفاهي به عنوان روشي نوين در عرصه‌ي جمع‌آوري، نگهداري و ساماندهي منابع شفاهي در كشور ما هنوز نهادينه نشده است . نسيم خليلي دانشجوي كارشناسي ارشد تاريخ ايران ـ دانشگاه الزهرا نيز در ادامه به نقش تاريخ شفاهي و تاريخ‌نگاري پرداخت و گفت: اهميت و ضرورت اين گونه پژوهش‌ها از دريچه‌هاي گوناگوني نمايان مي‌شود. زهرا طلايي مسوول پژوهش سازمان كتابخانه‌ها، موزه‌ها و مراكز اسناد آستان قدس رضوي نيزبا نگاهي به ميزان استفاده از تاريخ شفاهي در تاريخ‌نگاري معاصر ايران خاطرنشان كرد: با وجود آشكارشدن اعتبار و اهميت مصاحبه با مجريان و دست‌اندركاران سياست‌هاي حكومت در دوره‌ي معاصر و نيز ارزش اطلاعات مطلعين از حقايق پشت پرده و رخداد‌هاي اين دوره، به نظر مي‌رسد، مورخان و پژوهشگران تاريخ ايران، علاقه‌اي به استفاده از اين روش پژوهشي ندارند. دكتر محمد رازنهان عضو هيات علمي دانشگاه تربيت معلم نيز در اين همايش موضوع تاريخ شفاهي و آموزش تاريخ در دانشگاه‌ها را مورد بررسي قرار داد و گفت: موضوع تاريخ شفاهي و آموزش تاريخ در دانشگاه‌ها از مباحثي است كه تا كنون به آن پرداخته نشده است و در فرصت كوتاه نيز برآورده نمي‌شود و علاوه بر تحقيقات عميق‌تر انجام يك طرح مطالعاتي گسترده لازم است. به گزارش خبرگزاري دانشجويان ايران ، دربخش دوم اين همايش يك روزه، عصر امروز، محمدرضا بختياري، كارشناس ارشد تاريخ ، تاريخ شفاهي را يكي از مهمترين ابزارهاي مطالعه برشمرد و گفت: از آنجاكه تلخ و شيرين واقعيت‌ها جذابيت‌هاي خاص خود را دارند، تاريخ شفاهي، اهميت ويژه‌اي دارد، بسياري از واقعيت‌ها كه فرصت يا امكان بيان آنها نبوده، ‌در تاريخ شفاهي اين امكان براي آنها ايجاد مي‌شود. وي اظهار داشت: با ايجاد آرشيوهاي تاريخ شفاهي، جنگ تحميلي و گسترش اين موضوع، خصوصا در حال حاضر كه هنوز زمان زيادي از اتمام جنگ سپري نشده، مي‌توانيم اطلاعات فراواني را بدست آوريم كه هم قابل استفاده براي برنامه‌ريزي دفاعي و علاقمندان و محققين امروزي است و هم مي‌تواند نسل آينده را نسبت به درك واقعيت‌هاي جنگ تحميلي آگاه كند. رحيم روح‌بخش – كارشناس سابق مركز اسناد انقلاب اسلامي نيز كه در اين همايش در موضوع تاريخ شفاهي تبعيدي‌ها سخن مي‌گفت، تصريح كرد: تاريخ شفاهي تبعيدي‌ها مربوط به دوران پهلوي دوم درحوزه تدوين تاريخ و انقلاب اسلامي است كه با بررسي اسناد دوره‌ي تبعيد نيروهاي مبارز به انجام رسيده است. وي خاطرنشان كرد: اهميت تاريخ شفاهي به عنوان مكمل اسناد در تبيين فعاليت‌هاي تبعيدي‌ها در قالب بازگويي خاطرات دوران مبارزه در تبعيدگاه‌ها روايت شده است و خلاء حاصل از كمبود اسناد دوران تبعيد را پر كرده است. غلامرضا آذري خاكستر – كارشناس آرشيو تاريخ شفاهي اداره اسناد آستان قدس رضوي نيزدرادامه افزود: تاريخ شفاهي ايران از آن جهت با مسايل اساسي مواجه است كه جامعه ايران قابليت انجام تاريخ شفاهي ايران را دارد، بعد از شهريور سال 1320 كه حكومت پهلوي دوم روي كار آمد و مردم از آزادي نسبي برخوردار شدند، در جريان جامعه ايران شاهد فعاليت احزاب مختلف، جنبش‌هاي متفاوت، روزنامه‌ها، تشكل‌ها و تحولات گوناگون هستيم. وي تاكيد كرد: پژوهش‌هاي انجام شده و طرح تاريخ شفاهي شهريور سال 1320 مشهد، به بررسي مسايل اساسي كه تاريخ شفاهي ايران با آن مواجه است، مي‌پردازد. به جرات مي‌توان گفت كه از جمله مسايلي كه در تاريخ شفاهي ايران تاثيرگذار بوده، مشكل امنيت براي روايت‌كننده است كه اين مساله ريشه در شرايط بسته سياسي - اجتماعي دارد. همچنين نور‌الدين‌حسين سنابادي – كارشناس مركز اسناد آستان قدس رضوي نيزبا تاكيد براينكه بيان وقايع و خاطرات گذشته همواره به عنوان يكي از ابزارهاي انتقال اطلاعات مطرح و استفاده از اين شيوه خصوصا در اسلام و بحث حديث و راويان قابل توجه بوده است، تصريح كرد: يكي از موضوعات مورد توجه مراكز اسنادي، بحث تاريخ شفاهي حوزه‌هاي علميه و مصاحبه با علماي بزرگ اين حوزه‌ها است. وي يادآورشد: مهمترين مباحث اين مصاحبه‌ها را خاطره‌نگاري و زندگي‌نامه‌گويي و مبارزات سياسي واجتماعي، تشكيل مي‌دهند. رحيم نيكبخت – كارشناس مركز اسناد انقلاب اسلامي نيز در اين همايش، خاطرنشان كرد: در پژوهش‌هاي جديد دوگونه از منابع در كنار منابع كتابخانه‌اي اهميت و جايگاه خاصي يافته‌اند كه شامل اسناد و منابع شفاهي و اطلاعاتي كه در اين دو گونه منبع وجود دارد، مي‌شود. وي گفت: استفاده از ضبط صوت براي گردآوري منابع شفاهي، شيوه‌ي جديدي است كه دستاورد پيشرفت تكنولوژي است. به گزارش ايسنا درادامه اين همايش دكتر محسن خليلي، استاديار دانشگاه فردوسي مشهد، تاريخ شفاهي تدوين قانون اساسي جمهوري اسلامي ايران را مورد بررسي قرار داد و گفت: آنچه كه امروزه مواضع اختلاف‌انگيز در زمينه‌هاي گوناگون قانون اساسي محسوب مي‌شود، به زمينه‌اي تاريخ باز مي‌گردد كه پيشاپيش رخ داده و متن قانون اساسي در آن نوشته شده است. وي تاكيد كرد: بنابراين درجداسازي مفهوم سه مقوله‌ي خاطره، روايت و حكايت بر اين باورهستيم كه مي‌بايست بر پايه‌ي متن مذاكرات مجلس خبرگان قانون اساسي وبا طرح پرسش‌هاي گوناگون به چيستي؟ چگونگي؟ و چرايي تدوين قانون اساسي جمهوري اسلامي ايران در سال 1358 پرداخت. دكترسيدمجيد تفرشي نيزدرادامه اين همايش اهميت و ضرورت بررسي خاطرات ديپلمات‌هاي رده مياني بريتانيا در مطالعات تاريخ شفاهي ايران را مطرح كرد و گفت: اغلب كساني كه در كار تاريخ‌نگاري ايران در يك يا دو دهه اخير فعاليت داشته‌اند، توجه خاصي به نوشته‌ها يا خاطرات سفرا و نفرات اول سفارت‌خانه‌هاي خارجي بخصوص بريتانيا در ايران داشته‌اند. رضا مسعودي‌نژاد نيز در اين همايش تاريخ شفاهي و مطالعات شهري را مورد بررسي قرار داد و تاكيد كرد: اهميت تاريخ شفاهي و تبيين آن در مطالعات شهري در جهت توليد تصويري از تحول فضايي زندگي اجتماعي در طي تحولات شهري دوران مدرن قرار دارد؛ اگر چه مطالعات تاريخ شفاهي عمر نسبتا طولاني دارد، اما كاربرد آن در مطالعات ميان دانشي، كه بخصوص در دهه اخير بطور جدي مورد توجه قرار گرفته‌اند بدان اهميت دوچنداني داده‌ است.																							 
, *گفت‌وگوي ايسنا با مهدي چمران* *وقتي در قدرت هستيم از شنيدن حرف مخالف نرنجيم *درمساله‌هسته‌يي هزينه‌ استقامت برشعار«استقلال،آزادي،جمهوري اسلامي» را مي‌پردازيم																							 
, مهدي چمران معتقد است پيروزي انقلاب اسلامي يكي از مهمترين حوادث تاريخي ايران و دنيا است و مي‌توان از آن به عنوان يك پديده‌ كاملا نو در جهان ياد كرد و بايد دانست هر مقدار در ارتباط با اين موضوع بحث و گفت‌وگو شود و زواياي مختلف آن مورد بررسي قرار گيرد باز هم كم است به نحوي كه اين پديده نيازمند بررسي‌هاي دقيق، همه‌جانبه و طولاني مدت دارد. چمران در گفت‌وگو با خبرنگار تاريخ سياسي خبرگزاري دانشجويان ايران (ايسنا)، با بيان اينكه يكي از مهمترين شعار‌هايي كه در طول پيروزي انقلاب اسلامي از جانب مردم مطرح شد و مورد حمايت امام (ره) قرار گرفت شعار استقلال، آزادي و جمهوري اسلامي بود، خاطرنشان كرد: «در روز چهاردهم شهريور سال 57 در روز عيد فطر در اجتماع بزرگي كه براي برگزاري نماز برپا شد، اين شعار براي اولين بار با مضمون استقلال، آزادي و حكومت اسلامي از سوي تعدادي از شركت كنندگان بعد از اتمام نماز و سر دادن شعار الله اكبر در نماز عيد فطر سر داده شد. به تدريج ديگر شركت‌كنندگان در نماز نيز همراه با انقلابيون اين شعار را سر دادند و به همه جا نفوذ كردند؛ البته در ابتدا اين شعار براي عده‌اي از مردم ثقيل بود، چون هنوز شاه بر اريكه قدرت تكيه زده بود و حكومت مي‌كرد.» وي ادامه داد: «شعار دهندگان بعد از آنكه از تپه‌هاي قيطريه‌ به طرف جاده‌ قديم شميران (شريعتي كنوني) پايين آمدند، در طول راه اين شعار را سر مي‌دادند و از مسير راست خيابان - شمال به جنوب - حركت مي‌كردند و تا نزديكي حسينيه ارشاد آمدند. در آنجا يكي از دوستان مبارز پيشنهاد كرد كه مردم بنشينند و او بدون بلندگو شعار‌هايي را مي‌داد و مردم نيز شعار‌هاي او را تكرار مي‌كردند. در آن موقع به مردم پيشنهاد شد كه اگر ماموران شاه قصد تيراندازي داشتند در مقابل حمله‌كنندگان روي زمين دراز بكشند و مواظب باشند تا با نيرو‌هاي مسلح درگير نشوند.» چمران يادآور شد: «در مقابل حسينيه ارشاد، سربازان گارد سوار كاميون‌ها بودند. مردم شعار‌هايي با محتواي دوستي و نزديكي به سربازان با مضمون برادر ارتشي، چرا برادر كشي و ... سردادند. يادم هست كه در مقابل حسينيه مغازه گل فروشي بود كه مردم گل‌ها را خريده و به سربازان مي‌دادند. سربازان و ماموران رژيم شاه گيج شده بودند. از يك طرف مردم را مي‌ديدند كه شعار مي‌دهند و به آنها ابراز دوستي و محبت مي‌كنند از سوي ديگر از طرف فرماندهانشان فشار‌هايي براي متفرق كردن مردم به آنها وارد مي‌شد، ولي به هر حال جمعيت متفرق نشد و مردم تا ميدان ولي عصر پايين آمدند و قرار راهپيمايي بعدي را در روز 17 شهريور در ميدان ژاله (شهدا) گذاشتند. اين حوادث و اتفاقات زمينه‌ پيروزي انقلاب اسلامي را فراهم آوردند.» چمران با بيان اينكه يكي از اصولي‌ترين و مبنايي‌ترين شعاري كه در طول انقلاب از سوي مردم مطرح شد شعار استقلال، آزادي و جمهوري اسلامي بود، گفت: «در ارتباط با اهميت بحث استقلال بايد گفت ملت ما در طول تاريخ سعي كرده تا مستقل باشد و استقلال خود را حداقل تا آنجا كه مي‌تواند حفظ كند. حتي زماني كه اقوام بيگانه بر ايران سلطه پيدا مي‌كردند با نفوذ در داخل سيستم حكومتي آنها سعي مي‌كردند اين استقلال نسبي را حفظ كنند.» وي با اشاره به فشار‌هاي بيگانگان در زمان قاجار به ايران، گفت: «روس و انگليس دخالت‌هاي فراواني در امور داخلي كشور ما مي‌كردند ولي ما حداقل در ظاهر استقلال خود را حفظ كرديم و مانند كشور‌هاي همسايه خود تحت سيطره مستقيم آنها قرار نگرفتيم. در اين زمان متاسفانه به دليل ضعف و وابستگي حاكمان، بيگانگان بخش‌هايي را از كشور جدا كردند. در زمان رضاخان نيز شاهد بوديم كه او با توجه به حس ملي گرايانه خود سعي داشت استقلال و وحدت ايران را حفظ كند ولي به لحاظ حفظ تاج و تخت و استمرار حكومتش از بيگانگان تبعيت داشت و از آنها حرف شنوي مي‌كرد.» چمران يادآور شد: «در شهريور سال 1320 و پايان جنگ جهاني دوم، متفقين با كمترين مقاومتي از سوي نيرو‌هاي ايراني با تمام رجز‌خواني‌هايي كه رضاخان داشت وارد كشور شدند و ما حتي نتوانستيم در مقابل آنها 2 ساعت مقاومت كنيم. رضاخان مجبور شد تخت سلطنت را رها كرده و كشور را ترك كند به دنبال آن محمدرضاي جوان بدون اينكه هيچ‌گونه تجربه‌ سياسي و حكومتي‌ يا نبوغ ذاتي داشته باشد بر تخت نشست. به همين دليل وي به شدت از اطرافيانش كه آنها نيز به بيگانگان وابسته بودند تاثيرپذير بود. اين وضع تا زمان ملي شدن صنعت نفت ادامه داشت.» وي در ادامه به حوادث رخ داده در جريان ملي شدن صنعت نفت و ترور هژير و رزم‌آرا اشاره كرد و گفت: «به هر حال بعد از مدتي مبارزه، مجلس شوراي ملي قانون ملي شدن صنعت نفت را تصويب كرد و حركت دكتر مصدق در جهت استقلال كشور و دفاع از ايران با حضور در دادگاه لاهه به پيروزي رسيد و شايد بتوان اين دوران را از جمله دوران‌هاي باشكوه استقلال ايران دانست. فشار‌هاي خارجي فراوان بود و انگليس اجازه نمي‌داد كه نفت ما به فروش برسد و ما مدت‌ها نتوانستيم يك قطره از نفت خود را به فروش برسانيم، ولي خوشبختانه با تدابير اقتصادي بالاخره ايران توانست در مدت دو سال ميزان صادرات و واردات خود را برابر كند، ولي بعد از آن عوامل بيگانه نتوانستند چنين استقلالي را تحمل كنند و در نتيجه آمريكايي‌ها و انگليسي‌ها توطئه كرده و اختلافاتي را در داخل اين نهضت به وجود آوردند و به دنبال آن كودتاي ننگين 28 مرداد با پول آمريكايي‌ها شكل گرفت و دوباره استقلال ما مورد خدشه وارد شد. دخالت صريح انگليسي‌ها به دخالت آمريكايي‌ها مبدل شد و نيكسون به ايران آمد و شاه سه دانشجوي دانشگاه تهران را در روز 16 آذر براي ورود وي قرباني كرد. ولي به هر حال نهضت ملي ما براي كسب استقلال و آزادي ادامه يافت.» اين فعال سياسي ادامه داد: «در زمان رژيم پهلوي نه تنها استقلال ما مورد خدشه قرار گرفت بلكه آزادي ملت نيز خدشه‌دار شد. به جز دوران كوتاه آغاز حكومت محمدرضا شاه و همچنين ملي شدن صنعت نفت كه احزاب و روزنامه‌ها آزادي قابل قبولي داشتند؛ فضاي ديكتاتوري، خفقان، كشتار، جنايت، زندان و دستگيري در كشور حكمفرما شد. در آن موقع سرتيپ بختيار سيستم مخوفي را به منظور ايجاد خفقان در كشور به وجود آورد. قبل از آن نيز سرلشكر زاهدي حركت‌هايي را در جهت سركوب انقلابيون انجام داده بود و بعد از آن نيز سازمان اطلاعات و امنيت كشور، ساواك، به وجود آمد كه به شدت آزادي‌هاي ملت را مورد خدشه قرار داد.» چمران با ذكر اين نكته كه استقلال و آزادي به صورت صريح و واقعي در كشور وجود نداشت، اضافه كرد: «به گونه‌اي كه اعتراضات فراواني براي آزادي زندانيان سياسي و تامين حقوق اوليه آنها از سوي دانشجويان انجام شد و آنها از سازمان ملل و ديگر سازمان‌هاي بين‌المللي درخواست كردند كه از زندان‌هاي ايران بازديد كنند كه رژيم شاه نيز براي اينكه خود را از اتهام نقض حقوق بشر مبرا كند همزمان با حضور آنها در ايران به صورت نسبي براي زندانيان آسايش و رفاه ايجاد مي‌كرد.» اين فعال سياسي با بيان اينكه بسياري از روحانيون شخصيت‌هاي برجسته سياسي حال كشور سال‌ها در زندان و تبعيد به سر مي‌بردند، گفت: «با هر حادثه‌اي به راحتي كرامت و آزادي آنها مورد خدشه قرار مي‌گرفت و به زندان مي‌افتادند. در رژيم شاه به حدي هراس و فضاي ارعاب در كشور حاكم شده بود كه هر فردي مثلا در تاكسي از نفر كناري خود واهمه داشت و نمي‌توانست مكنونات قلبي خود را بيان كند. اين فضا در بيشتر اماكن عمومي مانند مدارس و حتي دانشگاه‌ها به ميزان كمتر حكمفرما بود. در دانشگاه‌ها نيز نير‌وهاي امنيتي با استفاده از عوامل نفوذي خود دانشجويان مبارز را شناسايي كرده، دستگير مي‌كردند و به زندان مي‌انداختند. سيستم اطلاعاتي ساواك نيز به صورت گسترده آزادي‌هاي فردي، اجتماعي و سياسي مردم را از آنها سلب كرده بود كه نتيجه‌ آن افزايش خود سانسوري بود. روزنامه‌اي كه بيانگر خواست‌هاي واقعي مردم باشد وجود نداشت. رژيم شاه حتي مبلغين مذهبي را كه در ايام رمضان و محرم در نقاط مختلف سخنراني مي‌كردند و در بين سخنان خود به صورت مستقيم يا غير مستقيم به ظلم‌هاي شاه اشاره مي‌كردند بلافاصله دستگير مي‌كرد.» چمران تاكيد كرد: «خدشه‌دار شدن استقلال و فقدان آزادي در كشور باعث ايجاد عقده حقارت در بين مردم ما شد. من خود علاقمند بودم كه در آن زمان به خارج از كشور بروم و بگويم كه در كشور ما چه مي‌گذرد. دوستان كمي بودند كه در اينجا بتوانند به آنها اطمينان كرد و آنچه را كه مكنونات قلبي بود به آنها گفت. فعاليت‌هاي دانشجويان و حتي مسافرت‌هاي آنها از چشم ديد ماموران ساواك خارج نبود و به شدت ما را كنترل مي‌كردند.» رييس شوراي شهر تهران در ادامه به اهميت مفهوم استقلال و آزادي از بعد تئوريك اشاره كرد و گفت: «قاعدتاً هر كشوري براي اينكه بتواند در عرصه‌ بين‌الملل تاثيرگذار باشد بايد در وهله اول مستقل باشد. اگر كشور مستقل نباشد ديگر نمي‌توان به عنوان يك بازيگر مستقل در روابط بين‌الملل از آن ياد كرد. در بعد آزادي نيز بايد گفت كه مردم در آن زمان به شدت فقدان آزادي را احساس مي‌كردند. از لحاظ تئوري آزاد بودن و آزاد زيستن يكي از خصوصيات و خواسته‌هاي بشر و يك امر ذاتي و دروني است. انساني كه نتواند آزاد باشد، انسانيتش به خطر مي‌افتد. در مجامع بين‌المللي نيز توجه ويژه‌اي شده و در اين راستا بيانيه حقوق بشر مورد تصويب كشور‌ها قرار گرفت. آزادي در آن زمان يكي از شعار‌ها و خواسته‌هاي عمومي ملت ما بود.» چمران در ادامه به مبحث حكومت اسلامي اشاره كرد و گفت: «اگر در آن زمان بحث استقلال و آزادي بحث قابل فهم براي همگان بود، ولي حكومت اسلامي واژه جديدي بود كه همه مردم با آن آشنايي نداشتند. به مرور زمان به وسيله مبارزين اين مفهوم براي مردم تبيين شد و حكومت اسلامي به جمهوري اسلامي تبديل شد و امام نيز به بحث جمهوري اسلامي توجه ويژه‌اي داشتند و آرا و نظرات مردم در تصميم گيري‌هاي امام (ره) بسيار موثر بود. حكومت اسلامي حكومتي بود كه بتواند استقلال و آزادي واقعي را در كشور به وجود آورد.» وي تصريح كرد: «دموكراسي كه در دنياي امروز رايج است و شعار‌ خود را آزادي قرار داده، خواسته‌ نهايي مردم ما نبود و نمي‌توانست آن آزادي مورد نظر را محقق كند. در حال حاضر مشاهده مي‌كنيم كشور‌هايي كه خود را حامي آزادي مي‌دانند چگونه خودشان دموكراسي را زير پا مي‌گذارند. تفكر امام (ره) بيانگر برقراري نوعي حكومت در راستاي حق و عدالت اسلامي بود. اين نوع حكومت، يعني حكومت اسلامي، در مقابل رژيم مشروطه‌ سلطنتي مطرح مي‌شد.» رييس شوراي شهر تهران گفت: «به ياد دارم تعدادي از مبارزين از شعار حكومت اسلامي هراس داشته و مي‌گفتند بايد خواهان اين باشيم كه حكومت پهلوي مشروطه سلطنتي واقعي را پياده كنند. در خرداد سال 42 اين افراد مدعي بودند كه مي‌خواهيم روند به نحوي ادامه داشته باشد كه شاه سلطنت كند نه حكومت، چون شاه بر اساس حكومت مشروطه سلطنتي در حال حاضر تمام اركان حكومت را در دست گرفته است. تعدادي ديگر از انقلابيون كه اعتقادات اسلامي مبناي مبارزه‌ آنها بود با پيروي از امام (ره) مبحث حكومت اسلامي را دنبال مي‌كردند و امام نيز فرمودند رژيم سلطنتي قانوني نيست و در كتاب ولايت فقيه خود مبحث حكومت اسلامي را مطرح كردند.» وي در ادامه‌ گفت‌وگو با خبرگزاري دانشجويان ايران، اظهار داشت: «شاه در اثر فشار‌هاي وارده از سوي مردم ديگر قادر نبود كاري انجام دهد و به نحوي فشل شده بود كه حتي بر امور چند صد متري خود نيز تسلط نداشت و با اولين فشار‌هاي مردم فرار كرد. در اوج انقلاب بختيار كه از طرفداران نظريه سلطنت مشروطه بود نخست وزيري را پذيرفت و به نحوي قرباني نظريه‌ خود شد. چون انقلاب اوج گرفته بود و مردم ديگر نمي‌خواستند حكومت سلطنتي بر آنها حاكم باشد و به همين دليل نتوانست ماموريت خود، يعني مهار انقلاب را انجام دهد.» چمران در ادامه به اهميت حكومت اسلامي از بعد تئوريك اشاره كرد و گفت: «قبل از مطرح كردن حكومت اسلامي از جانب امام (ره)، در سال‌هاي قبل آيت‌الله ناييني قبل از مبارزات مشروطه‌خواهي مردم مطالبي را تحت اين عنوان مطرح كردند و امام نيز در كتاب خود چارچوب حكومت اسلامي كه مبتني بر ولايت فقيه بود را تشريح كردند. البته همانطور كه گفته شد از همان ابتدا عده‌اي اين شعار را نپذيرفته و با آن همراهي نمي‌كردند چون در مخيله‌ ذهني آنها تحقق چنين امري امكان نداشت و تصور نمي‌كردند كه انقلابيون بتوانند حكومت شاه را به زير بكشند. ولي به خاطر اعتقادات مردم خلوص آنها مبارزاتشان و همچنين رهبري امام و نفوذ كلام وي در دل مردم حكومت شاه سرنگون شد و اين شعار يعني شعار استقلال آزادي و حكومت اسلامي شكل واقعي به خود گرفت.» وي در ارتباط با ديدگاه حضرت امام خميني (ره) نسبت به اين سه شعار اظهار داشت: «حضرت امام (ره) در هر جايي كه صحبت مي‌كردند وابستگي رژيم شاه به خارج را گوشزد كرده و آن را مورد نقد قرار مي‌دادند. امام (ره) نيز مانند مردم به دنبال استقلال واقعي بود. امام (ره) از اينكه حريم مردم و آزادي‌هاي آنها به راحتي از جانب رژيم شاه مورد خدشه قرار مي‌گرفت معترض بودند كه اين امر را در اعلاميه‌هاي ايشان در نجف و مصاحبه‌هايي كه در اين ارتباط در فرانسه داشتند مي‌توان مشاهده كرد. در ارتباط با حكومت اسلامي نيز امام (ره) اين حكومت را مبتني بر ولايت فقيه و در راستاي استمرار حكومت انبياء و اولياء خداوند مي‌دانستند.» رييس شوراي عالي استانها با اعتقاد بر اينكه در حال حاضر توانسته‌ايم به شعار خود در باب استقلال دست پيدا كنيم، گفت: «به قول امام (ره) ديگر تصميمات در مورد اين كشور در كاخ سفيد و يا ديگر كاخها در كشور‌هاي ديگر اتخاذ نمي‌شود و در خود اين كشور تصميم‌گيري مي‌شود. كسب استقلال و حفظ آن باعث شده كه تاكنون هزينه‌هاي زيادي بپردازيم و مطمئنا در آينده نيز براي حفظ اين اصل بايد هزينه‌هاي زيادي را متحمل شويم. در حال حاضر مي‌توانيم ادعا كنيم كه يكي از مستقل‌ترين كشورهاي دنيا هستيم و در مقابل بزرگترين و قلدرترين كشور‌ها نه مي‌گوييم و اين موضوع بسياري مهمي است. » چمران با بيان اينكه در حال حاضر مساله‌ آزادي در كشور ما از سوي برخي به چالش كشيده مي‌شود، گفت: «عده‌اي در صددند كه روياي آزادي بدون قيد و شرط را در كشور پياده كنند، من به آنها توصيه مي‌كنم كه ببينند كه آيا واقعا مي‌توان اين روياي آزادي بدون قيد و شرط را محقق كرد و آيا در جايي پياده شده است يا نه؟ البته عده‌اي نيز چشمان خود را به فقدان آزادي در برخي كشور‌ها كه ادعاي آزادي مي‌كنند بسته‌اند و در داخل نيز در مقابل كوچكترين حركتي از خود واكنش نشان داده و ادعا مي‌كنند كه در كشور آزادي وجود ندارد، ولي مي‌دانيم و مي‌بينيم در كشور آزادي حكمفرماست واين آزادي اصولا با دوران خفقان شاهنشاهي قابل مقايسه نيست. حتي اين سطح از آزادي با آزادي‌هاي موجود در كشورهاي منطقه خليج فارس قابل قياس نيست و از كشور‌هاي اروپايي و آمريكايي نيز در بسياري جهات برتر است.» اين فعال سياسي تاكيد كرد: «همگي بايد بدانيم كه رسيدن به فرهنگ آزادي و آزادي‌خواهي به زمان نياز دارد. در حال حاضر بايد در اين مسير قدم برداشت تا بتوان مخالف را به خوبي تحمل كرد تا سخن خود را به راحتي بيان كند و از شنيدن حرف مخالف در موقعي كه در راس قدرت هستيم نرنجيم و اين حق را به ديگران بدهيم تا حرف و ديدگاه‌هاي خود را آزادانه مطرح و عملكردها را نقد كنند.» چمران در ارتباط با سير پرونده‌ هسته‌اي ايران و اهميت حفظ استقلال در اين پرونده گفت: «در حال حاضر در جريان اين پرونده هزينه‌ پايداري و استقامت بر شعار استقلال، آزادي و جمهوري اسلامي را مي‌دهيم، چون نمي‌خواهيم دست‌نشانده‌ ديگران باشيم.» وي به دستيابي كره‌ي جنوبي به دانش هسته‌اي اشاره كرد و افزود: «اين كشور به دانش هسته‌اي دست پيدا كرد و مشاهده كرديم كه ظرف يك روز و يا چند ساعت پرونده اين كشور در ارتباط با دستيابي به اين فناوري مختومه شد، در حالي كه كشور‌هايي كه ادعاي مبارزه با سلاح هسته‌اي را مي‌كنند به ما مي‌گويند 10 سال طول مي‌كشد كه شما بتوانيد اعتماد ما را جلب كنيد. دقيقا اين امر و ادعا مصداق حق كشي و سركوب آزادي و استقلال يك كشور است.» چمران در پايان تاكيد كرد: «ما به دليل مستقل بودن و آزاد بودن اين هزينه‌ها را مي‌پردازيم و مطمئنا در آينده نيز بايد فشارهاي زيادتري را در اين ارتباط متحمل شويم ولي هيچگاه حاضر نيستيم آزادي خود را قرباني كنيم.» گفت‌وگو از خبرنگار ايسنا: اكرم احقاقي																							 
, /بازخواني حادثه‌ي كوي دانشگاه تهران/‌?/ سخنان مقام معظم رهبري، ‌?? تيرماه ‌?? و ديدگاه‌هاي رييس‌جمهور، وزير كشور و وزير وقت علوم																							 
, به گزارش خبرگزاري دانشجويان ايران(ايسنا) متن كامل سخنان مقام معظم رهبري، به شرح زير است: بسم الله الرحمن الرحيم برداران و خواهران عزيز! خيلي خوش آمديد. حرف‏هاي گفتني زياد است اما مطلبي كه از نظر من مهم‏تر از همه است و ذهن من را مشغول كرده است حمله به خوابگاه جوانان و دانشجويان است. اين حادثه‏ي تلخ قلب من را جريحه‏دار كرد، حادثه‏ي غير قابل قبولي در جمهوري اسلامي بود. حمله به منزل و ماوا و مسكن يك جمعي به خصوص در شب يا در هنگام نماز جماعت به هيچ وجه در نظام اسلامي قابل قبول نيست. جوانان اين كشور - چه دانشجويان و چه غير دانشجويان - فرزندان من هستند و هر گونه چيزي كه براي اين مجموعه‏ها مايه‏ي اضطراب و ناراحتي و اشتباه در فهم باشد، براي من بسيار سخت و سنگين است. هر كسي بوده فرقي نمي‏كند چه در لباس نيروي انتظامي چه در غير آن. كساني كه در نظام جمهوري اسلامي تخلف مي‏كنند بايد با آنان برخورد بشود. اما كسي كه تخلفي نكرده است، كسي كه در خانه‏ي خود در حال استراحت است آن هم در محيط جوان دانشجويي، كار بسيار خطا و ناروايي نسبت به او انجام گرفته است. اين كه صد نفر يا دويست نفر از كوي دانشگاه خارج شدند و حرف‏هايي زدند و شعارهايي دادند بهانه و مجوزي نمي‏شود براي اينكه كساني در هر لباس و با هر نامي وارد آن محيط بشوند و كارهاي ناروايي انجام دهند به خصوص وقتي كه نام مقدس نيروي انتظامي در ميان مي‏آيد. عملي كه موجب بشود نيروي انتظامي بد نام بشود قضيه سخت‏تر مي‏شود. شما مي‏دانيد كه امروز نيروي انتظامي در اطراف كشور در جاده‏ها، در مرزها، در برخورد با اشرار چه جانفشاني‏هايي مي‏كند و چه زحماتي مي‏كشد، چقدر از اينها براي حفظ امنيت ما جان خود را از دست مي‏دهند با اين حال به وسيله‏ي چند نفر عملي انجام بشود كه چهره‏ي اين خدمتگزاران در نظر بعضي تيره بشود. آيا اين انصاف است؟! يا آنطوري كه نقل كرده‏اند بعضي با آوردن نام مقدس «يا حسين» و «يا زهرا» وارد اتاق دانشجوي بسيجي يا دانشجوي جانباز بشوند او را از خواب بيرون بياورند يا آنطور حوادثي را انجام بدهند آيا اين درست است؟! اينها قلب مرا مي‏فشارد اين همه جوان مومن، عاشقان امام حسين(ع)، عاشقان فاطمه‏ي زهرا(س) در همه جاي كشور در خدمت اسلام، در خدمت كشور، در طول دوران دفاع مقدس در هر خطري كه اين كشور را تهديد كند سينه سپر مي‏كنند و وارد مي‏شوند. اما بعد كساني با استفاده از اين نام‏ها حوادثي را به وجود بياورند براي من حادثه‏ي خيلي تلخي بود. البته من تاكيد كردم كه اطراف اين حادثه تحقيق بشود و بروند حادثه را درست بسنجند. قرار شد رييس جمهور محترم و مسوولان هيات تحقيقي را تعيين كنند. من هم ممكن است خودم، كسي را در اين هيات بگذارم. من چند حرف دارم: يك حرف با دانشجويان، يك حرف با عموم ملت ايران، يك حرف به خصوص با شما جوانان. يك حرف هم با دشمن. حرف من به دانشجويان اين است كه مراقب دشمن باشيد. دشمن را خوب بشناسيد. مبادا از شناسايي دشمن غفلت كنيد. غريبه‏هايي كه خود را در لباس خودي در همه جا داخل مي‏كنند، اينها را بشناسيد. دست‏هاي پنهان را ببينيد. هيچ‏كس به خاطر غفلت ستايش نمي‏شود. هيچ كس به خاطر چشم‏ها را بر هم گذاشتن مدح نمي‏شود. اگر بر آدم غافل ضربه‏اي وارد شد اول كسي كه مسوول و مذموم است خود اوست، مراقب باشيد، دانشجو قشر فاخر و با ارزشي است. دشمن دانشجو را هدف گرفته است. چند سال است سعي مي‏كنند بلكه بتوانند دانشجويان را در مقابل نظام قرار بدهند، اما موفق نشدند، بعد از اين هم موفق نخواهند شد. اگر يك عده نفوذي خواستند از فرصتي استفاده كنند و از آب گل آلودي ماهي بگيرند وارد اجتماع دانشجويان شدند و شعارهايي درست كردند و حرف‏هايي زدند، خيال نكنند كه ما اشتباه خواهيم كرد، ما اشتباه نخواهيم كرد، ما مخاطب و طرف خودمان را مي‏شناسيم، دانشجو فرزند ماست، متعلق به ماست، متعلق به اين كشور است. دشمن است كه مي‏خواهد با نفوذ در ميان دانشجويان فساد و تباهي كند. خود دانشجويان بايستي هوشيارانه متوجه باشند. در يك چنين موقعيت و فصل حساسي مثل اين فصل سال - فصل امتحانات دانشجويي، فصل كنكور كه همه‏ي خانواده‏هايي كه جواني دارند اين فصل كه مي‏شود همه‏ي همت خودشان را مي‏گذارند كه جوانشان حواسش جمع باشد و بتواند در امتحان يا در كنكور موفق بشود - آن كدام دستي است، آن كدام دشمن آينده‌ي اين مملكت و دانشگاه اين مملكت است كه اينطور جوانان را به يك سمت انحرافي مي‏كشاند و سرگرمي درست مي‏كند. تشويق مي‏كند به اين كه سراغ درس و سراغ امتحان نرويد. اجتماع كنيد؟! اول كسي كه بايد اينجا هوشيارانه چشم خود را باز كند و تصميم بگيرد خود دانشجو است. به ملت ايران هم عرض مي‏كنم، اي ملت بزرگ و شجاع كه بيست سال است دشمني را كه انقلاب از اين كشور بيرون راند با قدرت پشت در نگه داشتيد و نگذاشتيد كه اين دشمن از هيچ منفذي وارد بشود، به هوش باشيد. اين معناي حرف‏هاي مكرري است كه من در اين چند سال به ملت ايران و مسوولان عرض كرده‏ام كه دشمن درصدد نفوذ است، هر پنجره‏اي پيدا كند وارد خواهد شد. هوشياريتان را بيشتر كنيد. دشمن امنيت ملي ما را هدف گرفته است. امنيت ملي براي يك ملت از همه چيز واجب‏تر است. اگر امنيت ملي نباشد هيچ دولتي نمي‏تواند كار كند، براي سازندگي هيچ سنگي روي سنگ گذاشته نخواهد شد. وقتي كه هرج و مرج و ناامني باشد هيچ مشكلي از مشكلات مملكت حل نخواهد شد. نه اقتصاد مردم، نه فرهنگ مردم، نه مسايل اجتماعي مردم، نه مسايل سياسي مردم. وقتي امنيت نبود همه‌ي اينها از بين خواهد رفت، دشمن اين را هدف گرفته است. اين را ملت ايران در همه جاي كشور بايد بفهمند كه البته مي‏فهمند و مي‏دانند. بحمدالله ملت ايران هوشيار است. يك حرفي هم به شما جوانان عرض مي‏كنم. جوانان عزيز! شماها اميد انقلاب و اسلام هستيد، رفتار شماها مي‏تواند اين مملكت را در جهت شكوفايي با سرعت به پيش ببرد. وقتي جوان مملكت هوشيارانه با تدبير، با حلم، با توجه به موقعيت‏ها حرف بزند و تصميم بگيرد و عمل كند كشور گلستان خواهد شد. وقتي هيجانات كور پا وسط بگذارند دشمن فورا استفاده خواهد كرد. بارها ما اين حرف را گفتيم چرا گوش نكردند؟! چرا گوش نمي‏كنند؟! حتي اگر يك چيزي كه خون شما را به جوش مي‏آورد - مثلا فرض كنيد اهانت به رهبري كردن - باز هم بايد صبر و سكوت كنيد، اگر عكس من را آتش زدند و يا پاره كردند بايد سكوت كنيد، نيرويتان را براي آن روزي كه كشور به آن نيازمند است، براي آن روزي كه نيروي جوان و مومن و حزب‌اللهي بايد در مقابله با دشمن بايستد حفظ كنيد. والا حالا فرض كنيم يك جواني يا يك دانشجوي فريب خورده‏اي هم حرفي زد و كاري كرد چه اشكالي دارد؟ من از او صرف نظر مي‏كنم. و اما يك مطلب به دشمن مي‏گويم، هر كه هست و هر جا هست دشمنان اصلي ما در سازمان‏هاي جاسوسي طراحان اين قضايا هستند. اين پولي كه مجلس آمريكا تصويب كرد كه بايد براي مبارزه با نظام ايران صرف بشود اين پول و چندين برابر اين پول‏ها كجا مصرف شد؟! معلوم است براي همين طور طراحي‏ها مصرف مي‏شود، شكي نيست. اين دشمنان بدانند كه خواب برگشتن آمريكا به اين مملكت يك خواب پريشان و غير قابل تعبير است. اين عناصر داخلي حقير، اين عناصر سياسي مطرود و منفور كه ملت اينها را مثل دندان فاسدي بيرون آورد و به يك طرف پرتاب كرد هيجده، نوزده سال است كه كمين گرفته‏اند تا از ملت و از امام(ره) و از نام امام(ره) و از راه امام(ره) انتقام بكشند. اينها هم بدانند كه اشتباه كرده‏اند. در همين قضيه هم اشتباه كردند، خودشان را لو دادند و چهره‏ي خودشان را مشخص كردند. درست است كه به دستگاه اطلاعاتي ما ضربه‏اي ناجوانمردانه وارد كرده‏اند. به دستگاه انتظامي ما هم در اينجا اين ضربه را وارد كردند اما عناصر خدمتگزار و سربازان مخلص و بدون نام و نشان جمهوري اسلامي اطلاعات را كسب مي‏كنند و مي‏فهمند كه چه كسي در كجاست و چه كار مي‏كند. نمي‏توانند اين ملت را با اين روش‏ها از صحنه‏ي مبارزه در راه استقلال‏شان، در راه اسلام عزيزشان، در راه مبارزه با دشمنانشان، عقب برانند. يك نكته هم به اين خط و خطوط سياسي عرض كنيم. آقاياني كه سردمداران خطوط سياسي و گرايش‏هاي سياسي هستند حالا برسيد به اين حرفي كه ما مي‏گوييم. شما خودي‏ها وقتي سر قضاياي بيهوده اينطور با هم درگير مي‏شويد دشمن سوء استفاده مي‏كند. بفرماييد اين يك نمونه. ديديد دشمن چطور استفاده كرد؟! ديديد دشمن چگونه نيش خود را زد؟! اختلافات سليقه‏يي و سياسي را كنار بگذاريد. البته ما اصرار نداريم كه همه يك طور فكر كنند اما براي كار سياسي و درگيري سياسي حدي قائل بشويد و يك خط قرمزي بگذاريد. بي‏حساب و كتاب با هم مبارزه نكنيد كه آنقدر مشغول شويد كه به دشمن اجازه بدهيد اين طور بيايد و داخل اين ميدان‏ها بشود. سر اين قضيه‌ي قانون مطبوعات، سر قضاياي گوناگون ديگر چه جنجال و دعوايي به راه افتاد! همه‏اش مسايل خط و خطوط! براي چه؟ براي اين كه يك قانوني دارد در مجلس تصويب مي‏شود! من به يك جريان سياسي خاص اشاره نمي‏كنم خطاب من به همه است. براي من آن خط و هر خط سياسي و سليقه‏ي سياسي ديگر تفاوت نمي‏كند. براي من مناط و ملاك راه خدا و راه امام(ره) و راه اسلام و حفظ كشور و رعايت مصالح مردم و حفظ آينده‏ي كشور مطرح است. براي من فرقي نمي‏كند كه فلان كس متعلق به خط «الف» است، فلان كس متعلق به خط «ب» است. من به همه عرض مي‏كنم شما هم هوشيار باشيد. آخرين جمله را هم به امام و مقتداي خودمان ولي عصر (ارواحنا فداه) عرض كنيم! اي سيد و مولاي ما پيش خداي متعال گواهي بده كه ما در راه خدا تا آخرين نفس ايستاده‏ايم. بزرگترين آرزو و افتخار بنده اين است كه در اين راه پر افتخار و پر فيض و پر بهجت جان خودم را تقديم كنم. انشاءالله خداوند متعال شماها را موفق و مويد بدارد. والسلام عليكم و رحمه الله و بركاته پاسخ رييس‌جمهوري به استعفاي دكتر معين - ‌??/?/?? در پي وقوع حادثه‌ي كوي دانشگاه، دكتر «مصطفي معين» وزير وقت فرهنگ و آموزش عالي در اعتراض به اين عمل استعفاي خود را به رييس جمهوري تقديم كرد. به گزارش خبرگزاري دانشجويان ايران(ايسنا) رييس جمهور به اين درخواست پاسخ داد: ضمن ابراز تأسف فراوان و همدلي با جناب عالي و همه‌ي آنان كه خود را در برابر امنيت، آزادي و استقلال كشور و شادابي و پيشرفت و سرزندگي دانشگاهها و مراكز علمي ميهن مسؤول مي‌دانند در پاسخ به استعفاي شما من نيز حادثه زشت و تلخ كوي دانشگاه تهران را محكوم مي‌كنم و ضمن عذرخواهي از اين اهانت به ساحت علم و دانشگاه اعلام مي‌دارم به ياري حق تا كشف همه ابعاد قضيه و برخورد مناسب با آن، پيگيري امور را ادامه خواهم داد و همانطور كه مي‌دانيد تصميم‌هاي مناسبي در اين باب اتخاذ شده كه به اطلاع مردم و دانشگاهيان رسيده است و خواهد رسيد. با قدرداني از دلسوزي و تدبير شما و ساير همكاران عزيز خصوصا تلاش بي‌وقفه در آرام كردن فضاي سنگين و متشنج جمعه شب گذشته، از جناب عالي كه همكار خوب دولت و خدمتگزار امين و دردآشناي انقلاب و كشور و يار و همراه صميمي دانشگاهيان عزيز هستيد مي‌خواهم كه همچنان محكم و استوار مسؤوليت خطيرتان را ادامه دهيد و در همه‌حال و همه‌جا به لطف خداوند و پشتيباني ملت شريف و دانشگاهيان و دانشجويان عزيز مستظهر باشيد. همه بايد بدانيم كه در شرايط حساس كشور و آرامش و پرهيز از هرگونه خشونت و تشنج، اساسي‌ترين نياز كشور و لازمه مهم توسعه سياسي است و موفقيت دولت مرهون اين آرامش است و مطمئن هستم دانشگاهيان عزيز و همه مردم شريف كشور با سلاح منطق و خويشتنداري، دولت و مسؤولان را جهت پيگيري همه‌جانبه قضيه و مأيوس كردن كساني كه مي‌كوشند تا از اوضاع به سود مقاصد سوء خود بهره‌برداري كنند، ياري خواهند كرد. سخنان رييس‌جمهوري ‌??/?/?? خاتمي روز دوشنبه در ديدار وزير فرهنگ و آموزش عالي و معاونان اين وزارتخانه حوادث اخير كوي دانشگاه تهران را از تلخ‌ترين وقايع جامعه و نظام جمهوري اسلامي دانست. خاتمي دانشگاه را مظهر سرزندگي جامعه دانست و گفت: هرچه دانشگاه دانشجويان و استادان ما سرزنده و بانشاط باشند نشانه‌ي آن است كه جامعه‌ي ما سرزنده و بانشاط است و كساني كه جامعه را سرزنده و بانشاط نمي‌خواهند، دانشگاه را نيز سرزنده و بانشاط نمي‌خواهند. وي افزود: برخي ديدگاهها در جامعه هنوز دانشگاهها را امري تشريفاتي و تفنني مي‌دانند و يا حتي در مقابل ارزش‌ها قرار مي‌دهند در حالي كه دانشگاهها در ايران در موقعيتي بوجود آمدند كه از متن جامعه بودند و همواره در مقابل تجاوزها و وابستگي‌ها قيام كردند و نقش دانشگاه چه قبل و چه بعد از انقلاب كاملا روشن است كه به عنوان يك محيط سرزنده، مدافع هويت مستقل و جامعه‌ي سرافراز ما بودند و حتي حركت‌هاي اسلامي در درون دانشگاههاي ما از سرزنده‌ترين و شاداب‌ترين حركتهاي اسلامي جامعه ما بوده است. رييس‌جمهور شهريور ‌?? خاتمي در سفر به همدان در يك سخنراني گفت: ... از پيش مي‌دانستم كه كشف اين جريان تاوان سنگيني دارد و بنده منتظر بحران‌آفريني‌ها بوده و هستم. اما با خداي خود و شما ملت پيمان مي‌بندم تا كشف و دفع آن عامل فساد پيش خواهيم رفت. آن كشف آن‌قدر بزرگ بود كه به دادن اين تاوان‌ها مي‌ارزيد... خاتمي ضمن طرح سؤال‌هايي از قبيل اين‌كه چرا به دانشگاه حمله مي‌كنند و دانشجو را مي‌كوبند؟ چرا كينه‌ي خود را نسبت به دانشگاه اين‌چنين پياده مي‌كنند؟، اين‌گونه به اين سؤال‌ها پاسخ داد: چون دانشجويان و دانشگاهيان عضو زنده و فعال جامعه هستند و از بزرگ‌ترين حاميان برنامه‌هاي پيشرفت و توسعه‌ي اين كشورند. رييس جمهور شهريور ‌???? خاتمي در شهريورماه سال ‌?? در يك ميزگرد با حضور خبرنگاران در پاسخ به پرسش خبرگزاري دانشجويان ايران(ايسنا) گفت: در جريان كوى دانشگاه دو مسئله بود. يكى جريان كوى دانشگاه بود و آن حادثه‌ي تلخى كه رخ داد. يكى آن غائله‏هائى كه بعد از آن رخ داد و اتفاقا رشد جامعه دانشگاهى ما اين بود كه خودش را از آن غائله جدا كرد. معلوم شد كه آنها يك مطالباتى داشته و ستمى به آنها شده، اعتراض‏هايى‏دارند، اما آنكه به هر دليل سوء استفاده بشود حالا دشمن خارجى، داخلى، آشوب طلبان، آنرا جدا كردند و مسئله هم به لطف خداوند مهار شد. در شوراى عالى امنيت ملى بحث شد و قرار شد زير نظر شوراى عالى امنيت ملى كميته‏اى تشكيل شود كه مسائل را رسيدگى كنند. بنده سوالم اين است كه نه تنها نتيجه‌ي بررسى‏اى كه راجع به كوى دانشگاه و دانشگاه تبريز شد، مورد امعان نظر جدى قرار نگرفت، بلكه حتى از اين طريق، آن كميته، دبيرخانه‌ي شوراى عالى امنيت ملى و در واقع رئيس جمهور هم مورد پرسش قرار گرفت و دستگاه‏هاى ديگر كار خود شان را كردند. با اين وضع واقعا مشكل است كه كار را انجام دهيم. ... راجع به كوى دانشگاه من فقط يك سوال مى‏كنم كه تير اندازى شده و يك نفر هم كشته شده، همين را پيگيرى بكنيم كه اين تير اندازى از كجا بود و چگونه شد كه كشته شد؟ بله مسايل ابهام‏انگيزى وجود دارد. دست‏هايى‏هم وجود داشته، بهترين تلاش هم به نظرم در كميته‌ي وابسته به شوراى عالى امنيت ملى شده. آن جا از لباس شخصى‏ها صحبت شده، از ديگران صحبت شده و بايد همه‌ي اين‏ها پيگيرى شود. البته دوستان عزيز قوه‌ي قضاييه ما مى‏گويند فقط در يك مورد مسئله را بررسى كردند كه آيا اجازه‌ي دستور ورود به دانشگاه‏ها، صادر شده يا نشده كه خب حكمى صادر شده، البته اين حكم نهايى نيست، پيگيرى مى‏شود. در مقابلش حالا اين قسمتش كه مربوط به ما بود فقط همان شب كوى دانشگاه بود، بقيه‌ي مسايل اصلا ربطى به شوراى عالى امنيت ملى نداشت، دستگاههاى ديگر پيگيرى كردند.حداقل اين بود كه همان سرعت عملى كه در برخورد با دانشجويان يا متهمان ديگرى كه وجود داشتند، عمل شد، راجع به آن حادثه‌ي كوى دانشگاه هم انجام مى‏شد يا دستكم آن سرعت عمل اگر ناباب بوده و اين روال منطقى و با تأنى بوده آن جا هم با همين تأنى رفتار مى‏شد، اين دوگانگى به نظر من بدون اين كه كسى متهم بشود يا بگويم كه مثلا حكم‌هايى‏كه داده‏اند غلط است. اين دوگانگى بهر حال در ذهن جامعه ايجاد مشكل مى‏كند و من يك حرف ديگرى هم كه در جمع عزيزان قوه‌ي قضاييه گفتم، اين بود كه اگر ما يك رفتارى داشته باشيم كه اكثريت جامعه‌ي متخصصان قانع نباشند، ما بايد در روش هايمان تجديد نظر كنيم. اگر بنده كارى كردم از نظر اقتصادى كه نوع صاحبنظران گفتند اين غلط است من بايد روش‏هايم را تغيير دهم. شما اگر در دانشگاه تصميم بگيريد و نوع دانشگاهيان بگويند كه اين روش و اين منش در دانشگاه درست نيست، بايد تجديد نظر بكنيد. اگر ما رفتارهايى داشته باشيم كه نوع حقوقداان يا اكثريت حقوقدانان راضى و قانع نباشند ما بايد حتما در روشهايمان تجديد نظر بكنيم. بهر حال در عين حالى كه بايد حق، عدل و صد در صد طبق موازين باشد من هم معتقدم كه جامعه دانشگاهى ما دلخورى‏هايى‏از اين قضيه دارد كه انشاءاله در پيگيرى‏هاى بعدى كه روى پرونده خواهد شد، نه اين كه براى به دست آوردن دل دانشجو و دانشگاهى خلاف حق و عدل عمل بكنيم، اما به هر حال با رعايت موازين حق و عدل مى‏شود اين نسل عظيم، اين جامعه‌ي دانشگاهى پرشور كه اميد، نشاط و تلاش او منشأ خير و منشأ پويايى جامعه‌ي ماست، اين نشاط و اميد و تلاش همنان زنده و شاداب بماند انشاءالله . اظهارات وزير كشور ‌??/?/?? موسوي لاري با بيان اين كه حادثه‌ي تاسف‌بار كوي دانشگاه تهران يكي از تلخ‌ترين حوادث اجتماعي و سياسي و فرهنگي دوران اخير است، گفت: همه‌ي دلسوزان نظام و همه‌ي مسؤولاني كه به نظام جمهوري اسلامي علاقمندند با تلخ‌كامي از اين حادثه ياد مي‌كنند. به گزارش خبرگزاري دانشجويان ايران(ايسنا) وزير كشور در تشريح واقعه‌ي ‌?? تير گفت: دانشجويان كوي دانشگاه در اعتراض به توقيف روزنامه‌ي سلام و مصوبه‌ي مجلس شوراي اسلامي در رابطه با طرح مطبوعات دست به تحصن و راهپيمايي زده بودند كه متاسفانه با واكنش غيرمعقول و خودسرانه‌ي نيروي انتظامي حاضر در عمليات و عناصري از گروههاي فشار روبرو شدند و بدون توجه به تصميمات قانوني به ضرب و شتم دانشجويان پرداختند. در ساعات اوليه‌ي روز جمعه اينجانب به اتفاق دو تن از وزيران و تعدادي از نمايندگان مجلس به محل حادثه رفتيم و از نزديك با فجايعي كه رخ داده بود مواجه شديم، انصافا حادثه به گونه‌اي بود كه برايم غيرقابل باور بود. وزير وقت علوم ‌??/?/?? دكتر معين وزير وقت علوم كه فرداي حادثه‌ي كوي استعفا داده بود اما رييس‌جمهور آن را نپذيرفت، عصر يكشنبه با حضور در كوي دانشگاه تهران در جمع دانشجويان درباره‌ي استعفاي خود گفت: چنين اقدامي تلاش در جهت توجه به مظلوميت دانشگاهيان بود نه كنار كشيدن از خدمت به دانش و فرهنگ و دوري از خطرپذيري در دفاع از حيثيت دانشجويان و دانشگاهيان و حريم مقدس دانشگاه. عده‌اي دانشگاه را يك تهديد مي‌دانند و نه فرصتي براي پيشرفت جامعه و كشور. به گزارش خبرگزاري دانشجويان ايران(ايسنا) وي تصريح كرد: حمله به دانشگاه به تنهايي يك اتفاق ساده نيست. بلكه شكستن حريم مقدس دانشگاه، ريشه‌ها و زمينه‌هاي مختلفي دارد. چنين تهاجمي از ديدگاه مردم حق‌شناس كشورمان تهاجم به جايگاه علم و ارزش‌هاي انقلابي و آرماني جامعه‌ي اسلامي ايران بوده است. معين گفت: متاسفانه در طول سال‌هاي گذشته دانشگاه مظلوم بود و به استثناي دوره‌هايي كوتاه كه مظلوميت دانشگاه مورد توجه قرار گرفت در ساير مواقع همواره با دانشگاه برخورد مناسبي انجام نگرفته و دانشگاه‌ها هم از نظر سياسي و هم امكانات علمي مظلوم بوده‌اند. وي كه سال گذشته استعفاي دومش از سوي رييس‌جمهور پذيرفته شد، در خردادماه امسال(‌????) در گفت‌وگو با ايسنا با بيان اينكه وزير علوم جزو كم اطلاع‏ترين مسوولان نسبت به مسائل امنيتي حتي در حوزه‌ي آموزش عالي است، افزود: اطلاعات ما نسبت به مسائل امنيتي مرتبط با دانشگاهها، دست چندم و بيشتر مبتني بر برداشت‏هاي شخصي خودمان است و در قضيه‌ي كوي دانشگاه تهران نيز به عقيده من دانشگاه و دانشجو چوب آگاهي و مسووليت‏شناسي خود را خورد. معين ابراز عقيده كرد: واقعه‏ي كوي زهرچشمي بود كه به خاطر گناهان ناكرده بايد از دانشگاه گرفته مي‏شد. معين افزود: در قضيه‌ي كوي قبل از اين كه كسي از من تقاضايي داشته باشد خودم به خاطر يك وظيفه‌ي وجداني و اعتقادي احساس كردم كه با استعفا از اين مقام از حيثيت نظام و كشور دفاع كنم؛ به خاطر حيثيت نظام و مبري دانستن آن از اين فجايع و جنايت‏ها، و لازم است بدانيد كه در آن زمان دوستان وزارت خارجه و برخي از سفرا بارها از من تشكر و عنوان مي‏كردند كه بعد از خبر استعفا ما از اين اتهام كه نظام چنين قضيه‏اي را برپا كرد، آزاد شديم. وزير سابق علوم در ادامه، آنچه را كه سال گذشته در خوابگاه طرشت اتفاق افتاد ادامه‌ي همان خط غائله ‌?? تير ‌?? برشمرد و گفت: همان انگيزه‏ها و بينش‌ها باعث شد كه شيوه‏هاي قبلي تكرار شود؛ مي‏توان گفت قرار نيست ما هيچ عبرتي از حوادث تاريخي بگيريم. ادامه دارد...																							 
, دكتر حسين درگاهي، عضو هيات علمي و قائم مقام مدير كل آموزش دانشگاه علوم پزشكي تهران در گفت‌وگو با خبرنگار سرويس آموزشي خبرگزاري دانشجويان ايران (ايسنا)، با اشاره به وضعيت اعضاي هيات علمي در دانشگاه‌ها و انگيزه‌هاي دروني و بيروني آنها، گفت: ‌شايد تا كنون انگيزه‌هاي بيروني اعضاي هيات علمي تامين نشده است ولي سعي و تلاش كنوني اساتيد به خاطر انگيزه‌هاي دروني و عشق و علاقه‌ايست كه آنها به تدريس دارند. به عبارت ديگر اعضاي هيات علمي با حداكثر توان و امكانات، تلاش مي‌كنند، اما اگر تا كنون به آن شاخص و يا استاندارد مورد نظر نرسيده‌اند به دليل عدم تامين انگيزه‌هاي بيروني آنهاست و سيستم آموزشي بايد به فكر تجزيه و تحليل و ارتقاي اين بخشها باشد. وي افزود: انگيزه‌هاي بيروني ممكن است معيشتي مثل حقوق و مزايا، مسكن و يا امكانات و منابع لازم براي كار و پژوهش باشد. به عنوان مثال بحث ارتقا، تبديل وضعيت، دوره‌هاي آموزش كوتاه مدت و بلند مدت، فرصتهاي مطالعاتي، تامين كتاب و منابع مورد نياز و تكنولوژي آموزشي برخي از اين نيازهاست كه بايد براي اين اساتيد فراهم شود و پس از آن انتظار داشته باشيم تا اعضاي هيات علمي بيش از حال، تلاش كنند. به گفته وي، البته اين به معناي آن نيست كه اعضاي هيات علمي به دليل كمبود امكانات تلاش و توان خود را كم كرده‌اند، بلكه آنها با حداكثر ظرفيت خود تلاش مي‌كنند و به يك سري شاخص‌هاي بهبودي و ارتقاي نسبي هم رسيده‌اند. دكتر درگاهي با بيان اينكه طي سالهاي اخير براي جذب مشاركت اعضاي هيات علمي راهكارهايي ايجاد شده است به تفويض برخي اختياراتي به دانشگاه‌ها اشاره كرد و گفت: اگر چه اعضاي هيات علمي با حضور در كميته‌ها و شوراها مي‌توانند به نوعي هر تصميم گيري سهيم باشند، ولي امكان شركت كليه اعضاي هيات علمي در شوراها و كميته‌ها فراهم نيست، بلكه نمايندگان آنها در اين جلسات شركت مي‌كنند. ممكن است برخي از اعضاي كميته‌ها براساس يكسري ويژگيهاي خاصي از نظر علمي، تخصصي و تجربي و يا از نظر رتبه انتخاب شوند. وي با تاكيد به ضرورت نهادينه كردن سيستم چگونگي انتخاب و شركت اعضاي هيات علمي در شوراها و كميته‌هاي آموزشي و صنفي دانشگاه‌ها، خاطر نشان كرد:‌ بايد با تقويت شوراها و انتخابات در سطوح مختلف كاري كرد تا تمام زير ساختها، بافتها و اجزاي هيات علمي بتوانند نقش و سهم داشته باشند. قائم مقام مدير كل آموزش دانشگاه علوم پزشكي تهران با بيان اينكه ساختار فرهنگ سازماني در دانشگاه‌ها هنوز اجازه رشد و پيشرفت سريع تحقق اين اهداف را نمي‌دهد، تصريح كرد:‌ در واقع مديران ارشد بايد تلاش كنند تا فرهنگ سازماني را تغيير داده و مشاركت را به طور كامل از نظر مسائل مديريتي در دانشگاه‌ها ارتقا و افزايش دهند. قائم مقام مدير كل آموزش دانشگاه علوم پزشكي تهران افزود: مديريت متمركز، ساختار سازماني و سنتي كه از گذشته در سيستم اداري وجود داشته، يكي از اين عواملي است كه بايد به مرور با انجام اصلاحات و تغييرات، به سمتي حركت كرد تا زمينه مشاركت بيشتر را فراهم كند. دكتر درگاهي در خاتمه با ابراز مخالفت نسبت به تفويض سريع اختيارات به دانشگاه‌ها، اظهار كرد: تفويض اختيار شرايطي دارد كه با سرعت زياد و در هر سطحي به سطح ديگر، كار عاقلانه‌اي نيست. بلكه براي تفويض اختيار بايد ابتدا دانشگاه‌ها را توانمند كرد.																							 
, دكتر حسين توكلي، ‌معاون اجرايي سازمان سنجش‌آموزش كشور، در گفت‌وگو با خبرنگار سرويس آموزشي خبرگزاري دانشجويان ايران (ايسنا)، با اعلام اين خبر افزود: همچنين كليد و سوالات آزمون‌ سراسري امسال روز دوشنبه 15 تير ماه سال جاري، از طريق پيك‌سنجش نيز به صورت مكتوب در اختيار كليه داوطلباني كه امكان دسترسي به اينترنت را ندارند، قرار مي‌گيرد. ‌معاون اجرايي سازمان سنجش گفت: همچنين تمهيداتي پيش‌بيني شده تا دفترچه سوالات آزمون اواسط هفته آينده منتشر شود. دكتر توكلي در خاتمه، ‌خاطرنشان كرد: سوالات آزمون‌ سراسري گروه‌هاي پنج‌گانه آزمايشي 4 ساعت پس از برگزاري هر آزمون از طريق سايت سازمان به آدرس www.sanjesh.org منتشر مي‌شود.																							 
, به گزارش خبرنگار آموزشي ايسنا، مقصود قلي زاده رييس دانشگاه پيام نور اروميه نيز گفت: فعاليت‌هاي آموزشي دانشگاه براي دانشجويان سالهاي قبل از اول مهر ماه آغاز شده و براي دانشجويان جديد نيز از پانزدهم مهر ماه آغاز خواهد شد. وي افزود:‌ ثبت نام دانشجويان جديد دانشگاه از روز گذشته گشته و تا نهم مهر ادامه خواهد يافت. او تعداد رشته هاي آموزشي دانشگاه را 19 رشته و تعداد دانشجويان را 4500 نفر ذكر كرد. اگر چه فعاليت‌هاي آموزشي در دانشگاه اروميه به صورت رسمي آغاز شده اما كلاسهاي اين دانشگاه به صورت پررنگ تشكيل نمي‌شود و حتي در برخي دانشكدهها هنوز حذف و اضافه صورت نگرفته است. همچنين رييس دانشگاه اروميه نيز با تاييد استعفاي معاون آموزشي دانشگاه اعلام كرد: جانشين وي تا سه روز آتي معرفي خواهد شد. آرش شهابي، مدير روابط دانشگاه آزاد مهاباد گفت: فعاليت هاي آموزشي اين دانشگاه از اول مهر ماه آ‎غاز شده و دانشجويان دانشگاه بدون كوچكترين مشكلي به تحصيل مشغولند. رييس دانشگاه آزاد ماكو نيز از آغاز فعاليت هاي آموزشي اين دانشگاه براي دانشجويان سالهاي قبل خبر داد و گفت: ثبت نام رشته جديد كارداني كامپيوتر دانشگاه تا روز گذشته ادامه داشت و از شنبه آينده كلاسها شروع مي‌شود. وي تعداد دانشجويان جديد دانشگاه را 700 نفر ذكر كرد و گفت: تعداد كل دانشجويان اين دانشگاه 1400 نفر در 10 رشته تحصيلي مي باشد. گزارش ايسنا حاكيست، فعاليت هاي آموزشي در دانشگاه آزاد اسلامي اروميه نيز آغاز شده است. اين دانشگاه كليه كلاسهاي درسي خود را به « واحد سما » انتقال داده و صرفا كلاس‌هاي دو رشته دامپزشكي و پرستاري در ساختمان اصلي برگزاري مي شود. دانشگاه‌هاي آزاد سلماس،‌ نقده، پيام‌نور نقده، ‌پيام نور و آزاد خوي، آموزشكده هاي فني 1 و 2 اروميه و خوي نيز از جمله مراكزي هستند كه فعاليت‌هاي آموزشي آنها آغاز شده است.																							 
, آزمون كارشناسي ناپيوسته دانشگاه‌ها و مراكز آموزش عالي كشور صبح امروز با حدود 201 هزار داوطلب در 48 كد رشته امتحاني و 31 شهرستان مختلف كشور برگزار شد. دكتر حسين توكلي، معاون اجرايي سازمان سنجش آموزش كشور در گفت‌وگو با خبرنگار صنفي آموزشي خبرگزاري دانشجويان ايران با بيان اين خبر افزود: حدود 40 درصد داوطلبان را خواهران و 60 درصد باقي را برادران تشكيل دادند. وي افزود: در اين آزمون داوطلبان گروه آزمايشي پزشكي به جز رشته علوم آزمايشگاهي و دامپزشكي به سوالات سه دفترچه آزمون شامل سوالات عمومي، پايه و تخصصي پاسخ دادند و ساير داوطلبان رشته‌هاي امتحاني منحصرا به سوالات عمومي و تخصصي مربوط در مهلت مقرر پاسخ دادند. دكتر توكلي در خاتمه با بيان اينكه ظرفيت پذيرش دانشجو در مقطع كارشناسي ناپيوسته حدود 10 هزار نفر مي‌باشد، خاطر نشان كرد: نتيجه آزمون تا دهه سوم شهريور ماه اعلام مي‌شود.																							 
, در دست گرفتن امامت و رهبري توسط فردي از اهل بيت پيامبر، كه ازاولاد امام علي(ع)و فاطمه (س)است در شرايطي خاص و ويژه، آغازگر جريان مهدويت است. آيت الله اسدالله بيات در گفت و گوي تفصيلي با خبر نگار خبرگزاري دانشجويان ايران(ايسنا)، با بيان اين مطلب ادامه داد :«از اين روي با توجه به اينکه يکي از القاب ايشان مهدي است؛ فردي از نسل پيامبر (ص) که لقب و کنيه اش را از از ايشان دارد ، رهبري امت اسلامي را عهده دارخواهد بود.» وي خاطر نشان کرد: «ريشه اين تفکر از شيعه نيست بلکه رسول خاتم آن را به شيعه داده است چرا كه فرموده اند مهدي از فرزندان من است. به اين صورت که پس از تعيين12 معصوم، حضرت مهدي نيز به عنوان آخرين معصوم خوانده شد، در اين شرايط شيعه معتقد است که حضرت مهدي آخرين امام و وصي از اوصياي رسول خاتم است.» بيات مکتب مهدوي صحيح را طبق نصوص معتبره اسلامي که از شيعه و سني رسيده است تعريف کرد و گفت:«در روايات سني و شيعه تعداد خلفا بعد از پيامبر، 12 نفر خوانده شده که به تعداد نقباء بني اسرائيل است، اولين آنها امام علي(ع) و آخرين آنها حضرت مهدي(عج) است.» اين استاد حوزه و دانشگاه درادامه خاطر نشان كرد:« در اين صورت اگر گروهي يا فرقه اي به نام شيعه در طول تاريخ اسلام، مهدويت را به عنوان انديشه و يك امر اعتقادي براي خود بر گزيده اند، نشأت گرفته از تمايلات ملي، گروهي، جريانات سياسي و جغرافيايي نبوده است بلکه ازيك اصل معتبر اسلامي که جزء دين وعقيده است نشات گرفته است که اگر به امام علي(ع) و فرزندانش معتقد اند به امام مهدي(عج) نيز معتقد هستند .» وي خاطر نشان کرد:« بنابراين اگر مهدويت به صورت فوق تعريف نشود زمينه سوء استفاده ها، برداشتهاي غلط مانند بابيه و بهائيه و ديگر مدعيان نيابت هاي نامشروع فراهم خواهد شد.» بيات با اشاره به اينکه مهدويت در طول تاريخ مورد تائيد بوده است تصريح کرد:« در صورتي که مقداري از مشخصات و خصوصيات آن که در لسان كتب آسماني و روايات معتبره اسلامي آمده است با کم يا اضافه شده و ناصحيح مطرح شود منجر به ايجاد انحراف هاي خطرناک در اين جريان خواهد شد.» وي مهدويت صحيح را همانند مذهب علوي و جعفري داراي ملاک دانست و خاطر نشان كرد:«مهدويت، با خصوصياتي كه گفته شد، اعتقاد به ادامه نسل امامت از نسل پيامبر اکرم و ختم آن توسط شخصي که اسم و کنيه اش از رسول خاتم گرفته شده است.» وي در بيان جايگاه مفاهيمي چون انتظار، منتظِر و منتظَر نيز به خبرنگار ايسنا، توضيح داد:«لقب منتظَر، در صورت اسم مفعول بودن، به معناي مورد انتظار قرار گرفتن است كه لقب خود حضرت مهدي(عج) است و در صورت اسم فاعل بودن، دو احتمال هست: اگر لقب خود حضرت باشد يعني منتظر اذن الهي براي ظهور است و اگر به معناي آن باشد كه ديگران انتظار ظهورش را مي كشند در اين صورت لقبي براي پيروان آن حضرت خواهد بود. البته خود اين القاب در بيان رسول گرامي اسلام هم آمده است و از ناحيه آن حضرت صادر شده است؛ كما اينكه در روايات هم آمده است كه انتظار فرج برترين عبادات است.» اين استاد حوزه و دانشگاه همچنين با تأکيد بر اينکه کتاب و عترت از يکديگر قابل تفکيک نيستند، اظهار داشت:«قرآن و کتاب آسماني از بالا به پايين نازل شده‌اند، بنابراين سلسله اشخاص وانسانهايي لازم است تا اين کتاب را هماهنگ با فرهنگ و جامعه تفسير و تبيين کنند و عالم شهادت را با عالم غيب به يکديگر متصل سازند. آنها امامان و قيام کنندگان به حقي هستند كه زمين را پر از عدل و داد کنند، اما لقب قائم به حق، اصطلاحي است كه براي حضرت مهدي(عج) است که آخرين منجي و مفسّر کتاب خدا و خاتم عترت است.» وي ادامه داد:« با وجود اينکه کتاب به عنوان قانون خداوند، شارح، مفسّر و مجري لازم دارد و بنا به آنچه كه پيش از اين هم گفتيم، اينها نبايد از هم جدا شوند، اما متأسفانه از يکديگر تفکيک شده‌اند.عدّه‌اي به دنبال حسبنا کتاب الله  و عده اي به دنبال حسبنا امامه رفتند که هردو گروه از وصيت رسول اکرم سرپيچي کرده اند. اين امر زمينه ايجاد دونگاه و تفکر يعني امامت و خلافت را به وجود آورد.» بيات همچنين تصريح كرد:« حدود 2 قرن و نيم اين دو رويكرد در مقابل يكديگر قرار داشتند و روياروي هم بودند و متوليان امور مردم هم به اين رويارويي دامن مي زدند و در عمل شعار اول كه همانا حسبنا كتاب الله بود غلبه يافت. از سويي رسول اكرم و فرزندان معصوم ايشان خبر از ظهور مهدي موعود داده بودند، حاكمان وقت در تلاش براي تحقق شعار حسبنا كتاب الله و كنار زدن تفكر امامت معصوم، درصدد برآمدند تا همانند فرعونيان اين مولود و امام موعود را بيابند و يا به نحوي از ولادتش جلوگيري كنند، اما ايشان متولد شدند و با توجه به كينه توزيهاي موجود، از نظرها پنهان شدند.» وي افزود:«تفسيرگر وهدايت کننده‌ي صحيح و اسلام‌شناسي حقيقي از نسل پيامبر و از سوي خداوند عالم آمده است و از اينجاست که جرياني فکري و بينشي رهايي بخش، در ميان مردم ايجاد مي شود و در اين صورت فرهنگ مهدويت آينده شريعت را روشن تر از گذشته خواهد کرد.» وي با اشاره به نبود تعريف صحيح از مهدويت، سوء استفاده هاي احتمالي از آنرا سه دسته دانست و گفت:« نخستين آن جهل است. از ابتداي تاريخ صاحبان مطامع سوء و زورمداران، به دليل آگاهي نداشتن مردم از تعاريف صحيح، زمينه هاي گوناگون سوء استفاده هاي متعددي را به وجود آوردند، كه البته اين امر در طول تاريخ داراي مستندات فراواني است. از سوي ديگر دومين آن انگيزه هاي سياسي است که دراين شرايط مرز دين از سياست جدا شد و به دنياي اسلام نيز سرايت کرد و حکومت امري غيرالهي و بدون مقتدا معرفي شد و نتيجه اي كه اين تفكر ايجاد مي كرد اين نگرش دوران رنسانس بود که روحانيت ديني نبايد درامور سياسي و مسائل حكومتي دخالت کند كه بعدها اين ماجرا در انقلاب اسلامي خودمان هم مشاهده شد. » اين استاد حوزه و دانشگاه در ادامه با بيان اينكه جاي اين سئوال وجود داشت كه چرا حكومت شاهنشاهي از مهدويت با تفسير انجمن حجتيه دفاع مي كند ،تصريح كرد:« جواب كاملاً روشن بود، چرا كه انجمن حجتيه مبارزه را صرفا عقيدتي و فكري مي دانست در نتيجه مبارزه سياسي را باطل و حتي حرام معرفي مي كرد و حتي استناد به سلسله رواياتي مي كردند كه مفاد آن اين بود كه هر حركتي براي ايجاد حكومت قبل از قيام مهدي طاغوتي بوده و محكوم به شكست است.» وي همچنين سومين جهت را موج غالب و جوزدگي عنوان کرد و ادامه داد:«اين جهت متأسفانه بيشتر مراكز علمي و برخي نخبگان را فرا مي گيرد و به گونه اي است که قدرت تشخيص و يا جرأت اظهار نظر را از آنها مي گيرد. به اين ترتيب همه مفاهيم ديني از صحنه زندگي روزمره خارج شد. مفاهيمي از قبيل حكومتي ديني، امامت و مهدويت از صحنه زندگي اجتماعي و سياسي حذف شد. حتي در نظام آموزشي حوزه هم كتبي كه بار سياسي و مبارزاتي و اجتماعي داشت حذف شده بود و هنوز هم در نظامهاي آموزشي حوزه و دانشگاه رسوبات اين طرز تفكر موجود است.» وي تأكيد كرد كه در نتيجه اين سه مولفه، حکومت وامامت منحصر به امام معصوم است، افزود:«بر اين اساس است كه آنها معتقدند كه در اين عصر نبايد در کار سياسي و امام معصوم دخالت کرد.» بيات در ادامه تصريح کرد:« متأسفانه آنان بدون توجه به اسناد روايات و منابع روايي ديگري كه بر لزوم مبارزه با ظالم و قيام عدل تأكيد و تصريح دارد، تنها بر اين دسته روايات که قيام قبل از مهدي باطل است تأکيد کردند و جريان و انجمني با نام گروه مبارزه با بهائيت ايجاد شد البته همگي آنها انگيزه سياسي نداشتند و در ميان آنان افرادي با انگيزه هاي ديني كم نبودند.» وي خاطر نشان کرد:« سخن اين افراد اين بود كه بنابر روايات، آمده است که هر حرکتي قبل از قيام حضرت مهدي(عج) محکوم به شکست است و در نتيجه اگر حرکتي صورت بگيرد حرکتي ياسي تلقي مي شود اما آنها توجه نداشتند كه مبارزه و احياي انديشه امامت و حکومت ديني اگر با مشروعيت امام نباشد کمرنگ مي شود.» اين استاد حوزه و دانشگاه ادامه داد: «به دليل ترکيبها و تجزيه هاي ناصحيح در ميان قرآن عترت، كه بر خلاف وصيت رسول الله انجام شد، سوء استفاده هاي متعددي در اين ميان ايجاد شد و زمينه هاي روي كار آمدن سلسله هايي مانند اموي و عباسي از همين جا شكل گرفت.» وي با استناد به نصوص روايي تصريح كرد: «انسان دقيقاً نسبت به ائمه بايد در تلازم و همراهي باشد؛ آنگونه كه در صلوات سجاديه (در صحيفه سجاديه) هم آمده است انسان بايستي هم در نظر و هم در عمل ملازم و همراه آنان باشد؛ نه جلوتر و نه عقبتر و مهدويت نيز در همينجا معنا مي شود. از آنجا كه امامت مكمل نبوت و مهدويت هم مكمل امامت است، لذا لازمه ورود به مهدويت و معرفت نسبت به اركان دين و شريعت،شناخت کارشناسانه و صحيح است که در غير اين صورت منجر به گمراهي خود و ديگران خواهد شد.» وي درادامه داستان مهدويت را داستاني آسماني و براي تمامي اديان توحيدي و الهي دانست و اظهار داشت:« تمامي انسانها به صورت دروني و ذاتي مي کوشند براي آينده، زندگي بهتري داشته باشند. حقيقت مهدويت نيز بر اين اساس است که بالأخره روزي بشر به اين حقيقت خواهد رسيد که بساط ظلم و ستم و ستمگري برچيده شود و عدالت و آزادي و كرامت انساني در سطح همگاني ملموس و مشهود شود.» بيات همچنين تأکيد کرد:« وظيفه تمامي علما و اسلام شناسان بر اين است که مهدويت را به صورت صحيح بشناسانند و از سوي ديگر تمامي مردم هوشيار باشند تا با جريانهاي دروغيني که به ظاهر، از مهدويت گرفته شده است از ذهن، جسم و اعتقاداتشان سوء استفاده نشود.» گفت‌وگواز خبرنگار ايسنا مريم سادات ميرشمسي																							 
, تحليل معاون سياسي نيروي زميني سپاه از جنگ تحميلي در گفت‌وگو با ايسنا: تبيين نادرست شرايط جنگ، بي‌انصافي در حق كساني است كه هستي خود را هزينه كردند																							 
, سردار ناصر دهقان، معاون سياسي نيروي زميني سپاه، از روزهاي آغازين دفاع مقدس به عنوان يك رزمنده در جبهه‌هاي جنگ حضور داشته است. او كه مي‌گويد بي‌توجهي به شرايط زماني دوران دفاع مقدس ذهنيت نادرستي را نسبت به جنگ در ذهن جوانان امروز به وجود آورده است، معتقد است: تبيين نادرست شرايط جنگ، بي‌انصافي در حق كساني است كه هستي خود را هزينه اين جنگ كرده‌اند و امروز نيز باكي از ادامه آن ندارند. آنچه در ادامه مي‌خوانيد، شرح گفت‌وگوي او با خبرنگار تاريخ خبرگزاري دانشجويان ايران (ايسنا) است. سردار دهقان در خصوص زمان ورودش به سپاه و مسووليت‌هايش در دوران دفاع مقدس مي‌گويد: «ورود من به سپاه تقريبا همزمان با آغاز جنگ بود، در ابتداي جنگ از دادگاه انقلاب اصفهان عازم جبهه شدم و در اواخر بهار 1360 به عنوان عضو رسمي سپاه پذيرفته شدم.» وي در خصوص زمان تجاوز رژيم بعثي به ايران گفت: «چون تابستان 59 درگير خنثي‌سازي برخي تحركات نيروهاي ضد انقلابي بوديم، تصور من از حمله به فرودگاه مهرآباد، شكل‌گيري يك كودتا بود. البته زمينه اقدامات برخي گروه‌هاي وابسته به عراق مانند خلق عرب در خوزستان وجود داشت كه مي‌توانست ذهن ما را به سوي حمله‌ عراق ببرد، ولي در آن موقع اولين تجاوز را فقط احتمال كودتا مي‌دانستيم. تا اينكه ظرف كمتر از چند ساعت، موضوع مشخص شد و قرار شد همان روز به جبهه اعزام شويم. با ورود به خوزستان، با پيشروي گسترده‌ رژيم بعث عراق مواجه شديم بطوري كه وقتي از انديشمك به سوي دشت عباس حركت مي‌كرديم، نيروهاي عراقي در آن سوي كرخه قابل مشاهده بودند.» معاون سياسي فرمانده نيروي زميني سپاه در ادامه گفت: «در سال 1359 شرايط سياسي، اجتماعي و اقتصادي كشور كساني را كه با انقلاب مشكل داشتند به هوس رسيدن به آرزوها انداخته بود. ما از لحاظ اقتصادي كاملا تحريم بوديم، از لحاظ سياسي نيز كنش‌هاي بين رييس جمهور وقت، بني‌صدر و دولت شهيد رجايي ثبات را از بين برده بود. بعد از اشغال لانه جاسوسي نيز سياست خارجي مناسبي نداشتيم. ارتش نيز بعد از انقلاب پاكسازي شده بود و در سطوح فرماندهي بسيار ضعف داشتيم. سپاه نيز هنوز سازمان نيافته بود و يك نيروي شبه نظامي بود. مجموعه‌ اين شرايط، عراق و آمريكا را در يك نقطه‌ تلاقي قرار داد، به اين معنا كه آمريكاي مخالف با انقلاب اسلامي در منافع مشترك با صدامي كه به دنبال زمين‌هاي نفت‌خيز بود، قرار گرفت. در اين همسويي، جنگ آغاز شد و طبيعي است با آن شرايط اقتصادي، سياسي و نظامي، كشور قادر به پاسخگويي به اين حمله نبود. لذا در شش ماه اول، شاهد پيشروي گسترده نيروهاي عراق در كشور بوديم. در اين ميان در فرماندهي جنگ نيز مشكل وجود داشت، چون بني‌صدر، ديدگاه مقاومت مردمي را نمي‌پذيرفت و دفاع كلاسيك را مد نظر داشت. اين ناهمگوني ديدگاه‌ها و عدم كارآيي سيستم دفاعي كشور، علي‌رغم ايثارگري نيروهاي مردمي، حاصلي جز حركت رو به جلوي نيروهاي عراقي نداشت. بنابراين عراق شهرهاي بزرگ و مهمي را اشغال كرد و منابع حياتي ما را به خطر انداخت.» سردار دهقان در خصوص نحوه اداره جنگ در سالهاي ابتدايي و همكاري سپاه و ارتش در اين خصوص اظهار داشت: « در طول دوران دفاع مقدس و به ويژه بعد از عزل بني‌صدر از فرماندهي كل قوا، شاهد نوعي همدلي و انسجام بي‌سابقه در نيروهاي سپاه و ارتش بوديم؛ به طوري كه در عمليات بزرگي مانند بيت‌المقدس، يگان‌هاي ارتش و سپاه تلفيق شدند ولي قبل از عزل بني‌صدر، با ايده‌هاي او، فارغ از وابستگي به برخي سازمان‌هاي جاسوسي و نگرشي كه نسبت به جنگ داشت، فاصله‌ بين نيروهاي نظامي و مردم مرتب تشديد مي‌شد.» وي با ذكر خاطره‌اي در اين خصوص، ادامه داد: «به خاطر دارم وقتي در ماه‌هاي ابتدايي جنگ تمام راه‌هاي ارتباطي با آبادان بسته شد و آبادان تقريبا در يك محاصره‌ زميني كامل به سر مي‌برد، براي تردد به حضور گسترده نيروهاي هوايي نياز داشتيم اما هلي‌كوپترهاي هوانيروز طبق دستور بني‌صدر از حمل و نقل نيروهاي سپاه و بسيج و تجهيزات آنها خودداري مي‌كردند. در اين شرايط، انگيزه‌هاي انقلابي و دفاع از ارزش‌ها در بدنه ارتش بسيار قوي بود كه به يك همكاري رسمي، سازماني و عاطفي با سپاه منجر شد.» معاون سياسي نيروي زميني سپاه پاسداران انقلاب اسلامي در بخش ديگري از گفت‌وگو با ايسنا، در مورد رابطه‌ دولت با دست‌اندركاران جنگ گفت: «دولت مهندس ميرحسين موسوي برآمده از انقلاب بود. دولت بني‌صدر هم از نخست وزيري همچون شهيد رجايي بهره مي‌برد ولي فرصت عمل چنداني نداشت. با روي كارآمدن مهندس موسوي، در اختصاص منابع و تامين مايحتاج جبهه‌ها جهش فوق‌العاده‌اي ايجاد شد به طوري كه دولت كاملا درگير جنگ شد. از آن به بعد هم شاهد تحقق فرمان امام بوديم كه فرمودند: جنگ مساله‌ اصلي است.» وي در ادامه اظهار داشت: «در يك تقسيم‌بندي زماني از جنگ، شش ماه اول، ايام پيشروي عراق است. از اواخر سال 59 تثبيت عراق در اراضي آغاز مي‌شود. در مرحله دوم مقاومت‌هاي مردمي و بدنه‌ ارتش سازمان مي‌يابد. از بهار سال 60 مرحله‌ سوم جنگ آغاز مي‌شود يعني تلاش براي بيرون راندن نيروهاي عراقي و قوت يافتن ميل به جنگ و دفاع در نيروها. به طوري كه در كمتر از سه ماه زمينه انجام عمليات بزرگ ثامن‌الائمه فراهم مي‌شود، يعني شكست حصر آبادان. اين نقطه عطف بزرگي در تاريخ دفاع مقدس است.» دهقان افزود: «پس از شكست حصر آبادان،‌ عمليات‌هاي هجومي آغاز مي‌شود و روحيه سربازان افزايش مي‌يابد. پس از آن شاهد عمليات فتح‌المبين و بيت‌المقدس هستيم كه به صورت گسترده به آزادسازي مناطق اشغال شده منجر مي‌شود. در خرداد سال 1361 ،‌ يك تحول اساسي نه تنها در جبهه داخلي بلكه در عرصه‌ بين‌الملل به وجود آمد. عراق با تصرف خرمشهر چند خواسته را براي خود و آمريكايي‌ها محقق مي‌كرد. بخش قابل توجهي از منابع نفتي در اختيار او بود. اهميت اين مطلب زماني مشخص مي‌شود كه عراق پس از پايان جنگ با ايران، سراغ يكي ديگر از كشورهاي نفت‌خيز مي‌رود. براي افزودن منابع نفتي خود، در صورت تصرف كويت، مي‌توانست به اين خواسته‌ خود برسد و ادعاي چندين ساله خود مبني بر حاكميت اروندرود را محقق كند و مهمتر از همه‌ اينكه جلوي صدور انقلاب را بگيرد و جمهوري اسلامي را از درون دچار بحران كند. لذا بحث تصرف خرمشهر علاوه بر مسائل ارضي براي عراق و آمريكا، قابليت‌هاي استراتژيك داشت. به همين دليل آزادسازي خرمشهر در دستور كار قرار گرفت.» وي گفت: «پايان تصرف خرمشهر توسط عراق، نه تنها براي ما ترديدهاي جدي را در خصوص توانمندي‌هاي عراق در پيشبرد جنگ ايجاد كرد،‌ بلكه صف‌بندي‌هاي سياسي را نيز به هم ريخت. فتح خرمشهر ثابت كرد كه ايران به تنهايي قادر به دفاع از جمهوريت خويش است.» سردار دهقان خاطرنشان كرد: «بعد از عمليات آزادسازي خرمشهر، شوروي نيز به حمايت كامل از عراق برخواست. اين از معدود شرايط استراتژيك است كه آمريكا و شوروي در يك سوي جنگ ‌ايستاده بودند.» وي گفت: «صدام در خصوص خرمشهر شعارهاي بزرگي را مطرح كرده بود و مواضع محكمي داشت و آن را بزرگترين دستاورد جنگ يك و نيم ساله معرفي مي‌كرد. خرمشهر نه تنها به عنوان بخشي از خاك تصرف شده‌ جمهوري اسلامي مطرح بود، بلكه دروازه‌ ورود به خاك عراق هم محسوب مي‌شد. عراق تنها در فاو با خليج فارس مرز آبي دارد و تحولات مناطق خرمشهر و شلمچه مي‌توانست دسترسي عراق به آبهاي آزاد را فراهم كند. علاوه بر اين خرمشهر دروازه ورود به بصره‌، شهر بزرگ نفت‌خيز عراق، نيز هست. به همين دلايل خرمشهر اهميت زيادي براي صدام داشت بطوري كه عنوان كرده بود اگر ايران بتواند خرمشهر را فتح كند، او كليد بصره را تحويل مي‌دهد. صدام براي نگهداشتن خرمشهر از هيچ اقدامي فروگذار نكرد، بنابراين اعتراف به شكست از ايران پس از فتح خرمشهر تمام تبليغات او را عليه خودش شكل مي‌داد.» معاون سياسي فرمانده نيروي زميني سپاه در خصوص دليل ادامه جنگ پس از فتح خرمشهر، خاطرنشان كرد: «در پايان عمليات بيت‌المقدس و آزادسازي خرمشهر، تنها بخشي از خاك خود را بازپس گرفته بوديم و بخش‌هاي قابل توجهي از اراضي ما هنوز در اشغال نيروهاي عراقي بود. در قطعنامه 514 كه آن زمان مطرح شد، تضمين صلح و پايداري آن، بازگشت به مرزها و پرداخت خسارت مطرح نبود و به وضعيت جنگي و منازعه كه بار حقوقي دارد اشاره‌اي نشده بود. سازمان ملل بر اساس مقررات خود موظف به برقراري صلح پايدار است، ولي آنها عمدا از لفظ وضعيت در قطعنامه استفاده كردند و تعهدي را براي رفع منازعه نپذيرفتند.» وي يادآور شد: «در آن زمان ارتش صدام علي‌رغم آسيب‌هاي جدي، قابليت بازسازي داشت. حمايت‌هاي گسترده بين‌المللي از او هم هنوز وجود داشت و بخش‌هايي از خاك ما نيز در دست او بود. بعضي از شهرهاي ما نيز در تيررس توپخانه عراق قرار داشت. عراق بعد از پذيرش قطعنامه مي‌توانست با تجديد قواي نيروهاي خود، مجددا جنگ را آغاز كند. اين مساله را حتي بعد از پذيرش قطعنامه 598 نيز شاهد بوديم. پذيرفتن قطعنامه‌اي كه هيچ چيز را براي ما تضمين نمي‌كرد و تنها بر توقف جنگ تاكيد داشت، نه تنها عاقلانه نبود، بلكه يك اشتباه تاريخي محسوب مي‌شد.» سردار دهقان ادامه داد: «با مشورت‌هايي كه فرماندهان نظامي با فرمانده كل قوا يعني امام خميني (ره) داشتند، حضرت امام بر ادامه‌ جنگ صحه گذاشتند و بر ضرورت دستيابي به منافع ملي در ميدان‌هاي رزم تاكيد كردند.» وي در ادامه گفت‌وگو با ايسنا، با بيان اينكه پس از فتح خرمشهر اين ترديد براي حاميان صدام شكل گرفته بود كه او نمي‌تواند پيروز جنگ باشد، افزود: «اولين كاري كه آنها براي نجات صدام انجام دادند، درخواست صلح بود. سال 65 به اين نتيجه رسيدند كه نه تنها صدام نمي‌تواند آمال آنها را برآورده كند، بلكه ممكن است دستاوردهاي قبلي را نيز نابود كند و شكست صدام به توسعه قدرت جمهوري اسلامي در منطقه منجر شود. آنها به يك جنگ بدون پيروز فكر كردند و چون ما از لحاظ تسليحاتي تحت فشار بوديم، آمريكايي‌ها با اين شيوه كه ما مي‌توانيم ايران را به سويي هدايت كنيم كه بازنده جنگ نباشد، سعي در نزديك شدن به جمهوري اسلامي داشتند. با ورود به اين ميدان، قول تامين برخي قطعات نظامي را دادند تا مثل گذشته ايران تحت كنترل آنها باشد كه موفق نشدند.» معاون سياسي نيروي زميني سپاه در خصوص عمليات فاو نيز گفت: «مهمترين ويژگي عمليات فاو اين بود كه عراق را از دسترسي به آبهاي آزاد محروم كرد، اما اين به معناي جبران تجاوز عراق از سوي مجامع بين‌المللي نبود. از طرفي با تصرف فاو ما اين قدرت را در خودمان ديديم كه هدف ثانويه قدرت را در خودمان محقق كنيم. هدف اول، اخراج متجاوز بود و هدف ثانويه تنبيه او و دريافت خسارت. از اين به بعد شرايط كاملا متفاوت شد. ما در موضع بدتر بوديم و در اين شرايط زمينه‌ را واگذار كردن خلاف عقل سليم است. البته بعد از فاو چندان هم علاقه‌اي به ادامه جنگ نداشتيم. اين صدام بود كه علاقمند به بازپس‌گيري مناطق خود بود.» سردار دهقان در بخش ديگري از گفت‌وگو با ايسنا در مورد تحليل مقطع پذيرش قطعنامه يادآور شد: «برتر بودن ما به صدور قطعنامه 598 منجر شد. زمان صادر شدن آن نه مخالفت كرديم و نه موافقتمان را اعلام كرديم. اگرچه برخي از خواسته‌هاي ما در قطعنامه آمده است ،ولي باز هم منافع اصلي ما لحاظ نشده است. در سال 67 در شرايطي قطعنامه را پذيرفتيم كه احساس كرديم بايد به همين حداقل‌ها راضي بود.» وي با بيان اينكه در دوران جنگ دو هدف دفع تجاوزگر و سركوب او را دنبال مي‌كرديم، افزود:‌ «اينكه امام فرمودند من جام زهر را نوشيدم، به اين معناست كه در همه اهداف ناموفق بوديم. قرار بود جنگ ادامه پيدا كند تا صدام سركوب شود. در همه‌ دنيا تقابل سياسيون و نظاميان وجود دارد، چون هر كدام به منابع خاصي از كشور دسترسي دارند. در جمهوري اسلامي ما اين مشكل را به صورت مطلق نداشتيم. همه نظاميان طرفدار ادامه‌ جنگ نبودند و بسياري از سياستمداران نيز از آتش‌بس سخن مي‌گفتند. عالي‌ترين فرمانده جنگ يعني آقاي هاشمي يك شخصيت سياسي بود. همه‌ امور با مشاوره‌هاي مشترك انجام مي‌گرفت و خرد جمعي تصميم‌گير بود. برآورد سياسيون در سال 67 براي پذيرفتن آتش‌بس از ديد نظاميان هم چندان خارج نبود.» دهقان ادامه داد:‌ «نظاميان در اواخر جنگ برآورد كردند كه براي ادامه آن به چه مبالغي احتياج است و سياسيون نيز تامين اين مبالغ را خارج از توان كشور مي‌دانستند. شرايط نظاميان غير قابل تحقق بود و خودشان هم اين را مي‌دانستند. من معتقدم كه اجماعي بين سياسيون و نظاميان به وجود آمد.» معاون سياسي فرمانده نيروي زميني سپاه در پايان گفت‌وگو با ايسنا، اظهار داشت: «توجه به متون نوشته شده و گفته‌هاي ثبت شده، بدون رعايت شرايط زماني، حقيقت جنگ را آشكار نمي‌سازد. بي‌ثباتي سياسي، تحريم اقتصادي، بي‌تجربگي نيروهاي انقلابي، ناكارآمدي نيروهاي مسلح و يك هجوم همه‌جانبه از سوي استكبار به نيروي فكري مقتدري نياز دارد. هيچكدام از ما شرايط مديريتي آن زمان را به واقع درك نمي‌كنيم. نقد عملكردها كاملا پذيرفتني است ولي از دست‌اندركاران جنگ بايد بپرسيم كه شرايط زماني و هجوم دشمن به ما اجازه‌ آموزش ديدن و عملي عمل كردن را مي‌داد. بسياري از كساني كه مديريت جنگ را به دست گرفتند سابقه نظامي نداشتند. عالي‌ترين فرماندهان نظامي ما دانشگاهي بودند و فرصتي براي آموزش جنگ نداشتند. در آن شرايط جنگ به ما تحميل شد و ما به بهترين شكل ممكن آن را پاسخ داديم.»																							 
, شکاف‌هاي موجود ميان نسل اول و سوم انقلاب اسلامي و &nbsp;دغدغه‌هاي نسل اول &nbsp;موضوعي بود كه دكتر سيد صادق طباطبايي در آستانه‌ي بيست و هشتمين سالگرد پيروزي انقلاب &nbsp;درگفت‌وگوبا خبرنگار ايسنا &nbsp;به آن پردخت. وي كه خود عنوان اين گفت‌وگو را «مکتب در مقابل مکتب» ناميد به عنوان يكي از نزديكان حضرت امام (ره) يادآور شد كه تحقق انديشه‌ي امام(ره) نگراني و دغدغه‌ي نسل با سابقه‌ي انقلاب اسلامي است. درك چرايي وقوع انقلاب براي نسل‌هاي آينده يكي از نگراني‌هاي امام(ره) بود دكتر سيد صادق طباطبايي درگفت‌وگو با خبرنگار سرويس تاريخ خبرگزاري دانشجويان ايران (ايسنا)، دربررسي دلايل برخي شکاف‌هاي موجود ميان نسل اول و سوم؛ دغدغه هاي نسل اول و نگرش هاي نسل سوم،اظهار داشت :« براي بررسي دغدغه هاي نسل اول انقلاب شايد مناسب باشد كه به دغدغه‌ها و نگراني‌هايي كه امام(ره) نسبت به آينده انقلاب داشتند و تذكراتي كه درهمين زمينه به مردم و مسوولين مي‌دادند، پرداخت.» وي گفت:« درك چرايي وقوع انقلاب براي نسل هاي آينده و شناخت جايگاه انقلاب اسلامي در ايران و جهان يكي از نگراني‌هاي امام(ره) بود. امام(ره) نگران آن بود كه نسل‌هاي آينده از شرايط حاکم بر کشور در دوران پيش از انقلاب، چه به لحاظ مسائل داخلي و چه حد و حدود وابستگي همه جانبه به قدرت هاي بيگانه ، تصوير واضح نداشته و از اين روبه ارزش و اهميت اتحاد ملي و مردمي تحت آموزه هاي ديني ( وحدت کلمه ) بهاي لازم و واقعي را ندهند.» طباطبايي خاطرنشان كرد:« معمولا حكومت‌ها درجهان نقش اداره جامعه را برعهده دارند. در ايران و ساير جوامع ايدئولوژيك در كنار اداره‌ي جامعه، هدايت جامعه هم به عهده‌ دولتمردان آن جامعه است. بنابراين در جامعه اي ‌كه دولت مي‌خواهد در عين اداره جامعه، آن راهدايت هم كند، طبيعي است كه زمامدار از جنس ديگري است.» جمهوري اسلامي معتقد است ارزش هاي آن بايد درهمه‌ي ابعاد حكومت ديده شود وي همچنين اظهارداشت:«جمهوري اسلامي براساس پايه‌ها و ارزش‌هاي اسلامي استوار شده و معتقد است كه ارزش هاي آن بايد درهمه‌ي ابعاد حكومت ديده شود. در اين جامعه بايد با تبعيض، ظلم به هر شكل و در هرمقطع و هر جايگاه مبارزه شود. جامعه بايد جامعه‌اي باشد كه از در و ديوارش رفاه، سلامت، سعادت، عدالت، حس نوع‌دوستي ببارد. همين تفكر در نگرش امام(ره) به دين وجود داشت كه باعث شد اين ميزان از جوانان و روشنفكران را به خود جذب كنند. از ديدگاه امام(ره) كسي كه در اين جهان زندگي سعادتمندي مبتني بر ايمان و عمل صالح نداشته باشد از زندگي نكبت‌بار، فقرزده و تبعيض‌آلود برخوردار باشد، تفاوتي نمي‌كند كه ظالم باشد يا ظلم‌پذير، چنين انساني قطعا سعادت اخروي ندارد. كسب سعادت اخروي به اعتبار الدنيا مزرعه الاخره با برخورداري از سعادت در زندگي اين جهان حاصل مي‌شود و دين، آيين و روش زندگي است و حكومت ديني مي‌بايد اين شرايط را براي مردم و زندگي مردم فراهم كند.» طباطبايي كه سخنگويي دولت بازرگان را بر عهده داشته است در ادامه با بيان اينكه البته اين شرايط ايده‌آل است و از وضع موجود تا وضع مطلوب فاصله اي طولاني داريم، گفت:« به همين دليل هم امام (ره) گفتند نگوييد حكومت اسلامي بگوييد جمهوري اسلامي. چرا كه با حكومت اسلامي بسيار فاصله داريم و تنها معصوم مي‌تواند حكومت اسلامي را بنيان نهاده و آن را اداره كند.» فاصله گرفتن مردم از مسوولان يكي از دغدغه‌هاي امام (ره) بود وي اضافه كرد:«يكي ديگر از دغدغه هاي امام(ره) كه مرتب به مسوولان يادآوري مي كردند اين بود كه مبادا كاري كنيد كه مردم از شما فاصله بگيرند. امام(ره) به بزرگان دين و هاديان جامعه مي‌گفتند؛ مبادا كاري كنيد كه اسلام در دنيا متهم شود كه از اداره جامعه عاجز و ناتوان است و فقه اسلامي پاسخگوي نيازهاي نو به نو شونده‌ي جامعه نيست. اجتهاد مبتني بر دو اصل عنصر مكان و زمان در مباني فقهي و صدور افكار جديد، شرط بقاي موفقيت اسلام در هدايت واداره امور جامعه است.» وي ادامه داد: « به خاطر دارم پس از انتخابات مجلس سوم، شوراي نگهبان در اعلام نتايج انتخابات تعلل و درتأييد صحت انتخابات ترديد مي‌كرد. امام(ره) نامه‌ي تندي نوشتند و در آن مطرح كردند که آقايان بهتر است وسوسه‌اي را كه در اين مورد دارند نسبت به اعتبار و آبروي اسلام داشته باشند و آن را آنجا به كار ببرند تا اسلام به مسايلي متهم نشود و به مردم هم تذكر مي‌دادند كه هميشه مراقب باشيد.» امروز با نسلي مواجه هستيم كه هيچ دركي از فضاي آن روز انقلاب ندارد طباطبايي همچنين يادآورشد:«كساني كه در نسل اول در جريان مبارزه عليه استبداد داخلي و استيلاي خارجي وهمچنين در کليه مراحل منجـر به پيروزي انقلاب حضور داشتند، شرايط مختلف را درك كرده و به اقتضاي شرايط با كيفيتي كه مي‌توانستند مبارزه كرده بودند تا اين که نهايتا به پيروزي انقلاب منجر شد. اين مجموعـه در دوران پيروزي و هم دراستقرار نظم و ثبات به جامعه متلاشي و بحران زده ناشي از چندين ماه اعتصابات مدني و رکود اقتصادي و بلواهاي بيگانه و گروهک‌هاي وابسته و آشوب هاي منطقه اي هم البته نقش‌آفريني كردند.صرف نظر از اين سير و جريان حوادث، امروز با نسلي مواجه هستيم كه خود به اعتبار جايگاه وجودي‌اش هيچ دركي از فضاي آن روز انقلاب نداشته و ندارد. چه بسا امام(ره) را هم درك نكرده و او را از طريق روزنامه‌ها و رسانه‌ها مي‌شناسد. مسلما اين امر با واقعيت و آنچه كه زندگي روزانه امام(ره) بوده و با درك كساني كه پيوسته با امام(ره) مرتبط بودند كاملا متفاوت است.» وي با بيان اينكه نسل اول هم دانش و هم تجربيات و هم آگاهي‌هايش را به علل و دلائل مختلف نتوانست به نسل بعد منتقل کند، گفت:« اين ايرادي است كه بر اين نسل وارد است، اما از طرفي هم براي انتقال پيام ابزار و وسيله لازم است. در زمره اين ابزار ، وسايل و رسانه‌هاي اجتماعي اثرگذار هستند. شرايطي پيش آمد كه ايجاب نكرد اين امكانات در سطح و حد مورد لزوم براي آن مجموعـه فراهم باشد. در اين خلاء حتي اين نسل گاهي اطلاعاتش درباره تاريخ ايران ( چه گذشته و چه حال ) را از راديوهاي دشمن و سايت‌هاي خارجي مي‌گيرد. من كم نشنيده ام، كساني كه از نابساماني‌هاي موجود گله دارند و طبعا و چه بسا به حق از اين اوضاع ناراضي‌اند، اما در عين حال تصوير ديگري به دور از واقعيت از دوران پيشين در ذهنشان شكل گرفته است؛ در حالي كه اگر آن شرايط حاكم بود و اين تصاوير ذهني واقعيت مي داشت، انقلابي به اين گستردگي و با حضورآن اقيانوس مردمي معنا نداشت كه دو سال اجتماعات ميليوني در سراسر كشور به خيابان‌ها بيايند. كتاب‌هايي كه از سال‌هاي 53 و55 در نقد وضعيت آن زمان اغلب منتشر مي‌شد وجود دارند. آنها با خواندن اين كتاب‌ها مي‌توانند شرايط آن زمان را درك كنند؛ اما متاسفانه اين كتابها امروزبه سهولت در دسترس نيستند.» حقايق انقلاب بقدر کافي بازگو نشده است طباطبايي همچنين يادآورشد: «درايران آن روز با جمعيتي برابر با 28 ميليون نفر ،ارتش شاهنشاهي حدود 500 هزار نفر پرسنل و نيرو داشت؛ اما همزمان 50 هزار مستشار عالي‌رتبه و تكنيسين‌هاي درجه يك آمريكايي در ايران فعاليت مي‌كردند. اين 50 هزار نفر در ايران چه مي‌كردند؟! آيا براي تعليم آن 500 هزار نفر بود؟! يا اين‌كه ايران يك پادگان نظامي بود كه براي مقاصد آمريكا عمل مي‌كرد آن هم به هزينه‌ي ايران و در خاك ايران! با توجه به موقعيت ژئوپوليتيك ايران . اگر اين واقعيت را در كنار حضور 17 ساله‌ي برجسته‌ترين كارشناسان اسراييل در تمام شئون نظامي-سياسي ايران بگذاريم و اين‌كه ديپلمات‌هاي ايران و ديپلماسي ايران در تمام كشورهاي اسلامي و عربي به نفع اسراييل جاسوسي مي‌كردند؛ اسراييل در شرف انعقاد قرارداد پيمان اتمي با ايران بود تا طي آن نيروي نظامي ايران به سلاح اتمي مجهز شود ، ابعاد مسئله وضوح کامل پيدا مي کند. بر اساس مستندات موجود، در ايران بنا بود چند سال بعد نظامي تحت عنوان  سلطنت يهود شكل بگيرد. حاكميت مطلق از آن اسراييل بود. اسناد و مداركشان رفته رفته آشكار مي شود. اين وابستگي از راس تا ذيل تبعاتي در جامعه و آينده‌ي آن داشت. حاكميت مطلق خفقان و شكنجه‌هاي وحشتناك آن براي كساني كه در اپوزيسيون بودند و كار سياسي مي‌كردند ، فراموش نشده است.» وي اضافه كرد: «نسل گذشته كه شكنجه شدند و پيرمردهاي امروز هستند در خاطراتشان اين مطالب را نوشته اند؛ اما نسل جوان اين ها را نمي‌داند ولذا آنها را درك نمي‌كند. اما آنها آن وقايع را در حد خاطراتشان نوشته‌اند و فكر كردند رسالتشان را با انتشار خاطراتشان انجام داده اند.اين‌ها همه نوشته شده‌اند، اما بقدر کافي بازگو نشده و هر روز و پيوسته گفته نشده است؛‌ درحالي كه سمپاشي عليه جريان انقلاب توسط رسانه‌هاي خارجي سيستماتيك صورت مي‌گيرد. اين از جمله كوتاهي هائي‌ است كه تا حدودي مي توان آن را به نسل اول انقلاب وارد کرد.» كشور، موش آزمايشگاهي نيست كه هرروز به دست يك گروه سپرده شود طباطبايي اضافه كرد:« تحولاتي كه در جامعه پيش آمد، بخشي خواسته و بخشي ناخواسته، باعث شد ؛ از وحدت عاطفي كه اوايل انقلاب بين همه‌ي اقشار كه در حكومت هم متبلور بود، كاسته شود؛ امام (ره) وقتي مهندس بازرگان را به نخست وزيري منصوب كردند گفتند شما براي تشكيل دولتتان همه‌ي گروه‌هايي را كه در مبارزه دست داشتند – البته غير از گروه‌هاي الحادي - به همكاري دعوت كنيد. ببينيد! اين يك حكومت متكثر بود و آن‌ هم به فرمان امام(ره) . اما امروز در برخي بيانيه‌هاي احزاب و گروه‌ها ضرورت يكدست بودن حاكميت مطرح مي‌شود. آن زمان دو جريان در روحانيت بودند. روحانيت و روحانيون مبارز. يك طرف مقداري چپ بود و طرف ديگر مقداري سنتي. هر باري كه يكي بر ديگري تفوق پيدا مي‌كرد، امام(ره) بالانس و يا تعادلي ايجاد مي‌كرد. مي توان مثال‌هاي زيادي از سياست جامعه در دوران امام و رهبري ايشان ديد.» وي همچنين در تحليل تاكيد امام(ره) در خصوص توازن انديشه هاي متفاوت در حكومت و عدم حضور صرف يك حزب در قدرت،يادآورشد:«كشور، موش آزمايشگاهي نيست كه هرروز به دست يك گروه سپرده شود. نظام حزبي، پروسه‌ اي طولاني و چندين سده و يا لااقل در شرايط امروز ارتباط رسانه‌اي، روندي چندين دهه‌اي است.اگر مي بينيم نظام دموکراسي اروپايي با سيستم پيشرفته احزاب، به راحتي مي‌چرخد و انتقال قدرت با پنجاه واندي دهم درصد صورت مي‌گيرد ومثلا در آلمان فقط با سه اختلاف صندلي، قدرت اجرائي و مجلس بزرگ فدرال از دست سوسيال دموکرات ها خارج شده و به دست دموكرات مسيحي‌ها مي‌افتد، بعد از آن هم مي‌بينيم كه خانم مركل وقتي يكي از بزرگان حزب سوسيال دموكرات‌ها – يعني حزب رقيب - فوت مي‌كند با اين‌كه ازحزب مخالف است، مجلس بزرگداشت برايش تشكيل مي‌دهند و در آن شركت مي‌كند سخنراني مي‌كند و احترام او را نگه مي‌دارد. در كشور ما به محض اين‌كه يك كسي به هر نحوي بر ديگري ، غلبه پيدا مي‌كند ، تمام بدي‌هاي تاريخ را بر سر قبلي‌ها مي شکند. او متهم مي‌شود به تمام رذالت‌ها و بدبختي‌ها و بد عمل كردن‌ها و تمام تقصيرها به گردن او و اصحابش مي‌افتد. بعد از مدتي دوباره يك جريان ديگري حاكم مي‌شود و دوباره عين اين خرابي‌ها سر قبلي‌ها و... اينها به دليل عدم تمرين دموكراسي است كه غرب 300 سال تجربه‌ي آن را پشت سر دارد. حال ما اميدواريم با سيستم رسانه‌اي امروز اين پروسه 300 ساله در غرب، لااقل 30 ساله يا 40 ساله در جامعه‌ي ما تحقق پيدا كند. اميدوار به همين هم بوديم. اكنون هم اميدواريم كه همين هم بشود، اما هنوز هم پيداست كه جامعه هنوز استعداد و آمادگي كافي را ندارد.» در دوران خاتمي موجي با محوريت نگرش اصلاح‌گرانه ايجاد شد &nbsp; طباطبيي درادامه اظهارداشت:« آقاي خاتمي نتوانست مجموعه‌ي برنامه‌هايش را پيش ببرد و ترديدي نيست كه كارشكني‌هايي كه در مورد او صورت مي‌گرفت همه‌اش با نيت خير نبود، وقتي خودش با صراحت مي‌گويد هر 9 روز يك بحران، پيداست اين بحران‌ها تصنعي است. اين بحران‌ها توسط چه كساني ايجاد مي‌شود و دامن زده مي‌شود؟! توسط هركس و هر جرياني كه مي‌خواهد باشد. نتيجه‌ي عملي آن اين است كه يك مجموعه جرياني در مقابل يك مجموعه جريان ديگر ناكام مي‌شود و از صحنه خارج مي‌شود و با مشكلات و مسايلي مواجه مي‌شود. در اين ميان هم البته افراد و عناصري هستند که سابقه چهل ، پنجاه ساله مبارزه تمام عيار آميخته با شکنجه و تبعيد و در بدري و زجر و بحران خانوادگي و دست تنگي هاي مالي و ... داشته اند و اينک هم دوران کهن سالي شان را تجربه مي کنند ، و لذا نمي توانند همه چيز را به اميد آينده تحمل كنند و همه را به اميد خدا واگذار کنند. خداوند اوضاع هيچ جامعه اي را دگرگون نمي کند، مگر آن که آن جامعه از درون متحول و منقلب شود . شما فرض كنيد كه يك انسان 75 ساله‌ي امروز كه در زمان شاه 30 سال مبارزه كرده تا انقلاب شده است ، آن زمان او مرد چهل يا پنجاه ساله‌اي بوده است. امروز 28 سال از آن زمان گذشته است. يك آدم شصت يا هفتاد ساله ، شور جوان 25 ساله را ندارد كه با خود جريان ايجاد كند و آن مسايل و مصائب و مشكلات را دوباره تحمل كند. نظير اين مسايل خيلي زياد است.» وي افزود:« در دوران آقاي خاتمي موجي با محوريت نگرش اصلاح‌گرانه ايجاد شد. نگرشي براي اصلاح در درون سيستم و در خود سيستم. آقاي خاتمي با شعارهاي مدني آمد. نسل نويي آمده بود. كساني وارد صحنه شدند كه اوايل انقلاب به دنيا آمده بودند ؛ به انقلاب و اسلام علاقه‌مند بودند، از زبان يك نفرروحاني از درون سيستم شعارهاي جذاب اما غيرمتعارف با شرايط سنتي موجود را مي‌شنيدند. آن جريان نسبت به روحانيت به دليل بعضي جريان‌هاي افراطي كه در شاخه‌هايي از روحانيت اتفاق افتاده بود، ديدي انتقادي داشت. آنها وقتي انتقاد آقاي خاتمي را در راديو و روزنامه‌ها و تلويزيون ، مبني بر اينكه  روحانيت هم اگر مي‌خواهد مبارزه كند بايد حزب تشكيل دهد، داراي تشكل و شناسنامه و هويت مشخص باشد، نبايد از عواطف و اعتقادات مردم تحت عنوان كلي روحانيت و اسلام ، سوء استفاده کندرا مي‌شنيدند به آن دعوت پاسخ مثبت مي دادند.» انتقادي كه امام(ره) به حوزه‌هاي علميه داشت اين بود كه اجتهاد شما منطبق با نيازهاي زمان نيست سخنگوي دولت بازرگان در ادامه يادآور شد :«انتقادي كه امام(ره) به حوزه‌هاي علميه داشت &nbsp;كه اجتهاد شما منطبق با نيازهاي زمان نيست ، از سوي جوانان مورد توجه قرار گرفت. اين شرايط را جوان لمس مي‌كرد وتبلورش را از قول بزرگان خود در امام (ره)ديده بود؛ اما بازتابش را در جامعه و روحانيت حاكم و نافذ بر بخشي عظيم از اقشارمختلف جامعه نمي‌ديد؛ اين نسل كه وابستگي‌اش به اين انقلاب، امام(ره) و نسل پدرانش هنوز در جريان است ، به شعارهاي آقاي خاتمي دل مي‌بندد و اين جريان يكباره بيش از 70 درصد از جامعه را در بر مي‌گيرد كه عمدتا هم جوان هستند. اين افراد با اميد اصلاح در جامعه، اصلاح در روش و &nbsp;منش &nbsp;اداره جامعه و شيوه‌ي رفتار با جهان که ديگر از حالت تنش و گفت‌وگوهاي خشونت‌بار كاسته شود، به اين موج پيوستند. وقتي در سخنراني آقاي خاتمي شعار مرگ بر ... داده شد ، ايشان گفت: دلم مي‌خواهد از اين به بعد در اجتماعاتي كه من هستم صحبت از مرگ نباشد، صحبت از زندگي باشد. شعارهايتان را به جاي شعارهاي سلبي، ايجابي كنيد . حاضران كف زدند و برايش هورا كشيدند.» وي در ادامه خاطرنشان كرد:« در اين فضا با اقداماتي مواجه شديم كه توسط جريان مخالف با تفكر آقاي خاتمي ،جرياني كه در انتخابات شكست خورده بود،سامان مي يافت. بحران‌هايي كه آقاي خاتمي از آن ياد كرد و متاسفانه واقعيت هم داشت ! حال در اين شرايط ما شاهد رشد و حضور نسل سومي هستيم كه از وجهه‌هاي جذاب و جالبي كه نسل اول را مجذوب در امام خميني(رض) و نسل دوم را معطوف به نگرش و منش وآئين آقاي خاتمي كرده بود، برخوردار نيست. امروز اين نسل اينترنتي، نسلي است که درارتباط با شبكه‌هاي جهاني است.هركسي كه يك گونه‌اي مخالفتي با نظام اسلامي دارد براي خود سايت خبري درست كرده است. جوان امروز توسط اين رسانه ها با بمباران خبري و عمدتا آميخته با تحريف روبرو مي‌شود. از طرف ديگر هم چيزي نمي‌بيند كه بتواند در يك حالت تعادل با مسيري كه ذهن او را خراب و منحرف مي‌كند و مطالب تحريف شده برايش مي‌آورد هم‌وزن كند. مستمر عليه سخناني كه در داخل كشور براي نسل جوان مطرح مي‌شود برنامه هائي ارايه مي‌شود و نسل جديد كه مقداري مشكلات و نابساماني‌ها را در جامعه مي‌بيند، مشكلاتي كه مقداري از آن معلول ناتواني و اشتباهات خود ما بوده مقداري هم معلول شرايط جهاني بوده است و مربوط به اوضاع سياسي، اقتصادي، نظامي و ... منطقه بوده است ، پيوند عاطفي خود را حتي با خانواده و چه بسا نسل پدري اش مي‌برد چه رسد به نسل اول!» شرايط منطقه از حالت تنش‌زدايي كه در آن جريان داشت به حالت ايجاد تنش هاي مضاعف درآمده است طباطبايي در ادامه گفت:« مسايلي كه امروز در عراق جاري است نگرشي را در مجموعه‌ي جهان اسلام عليه شيعيان به وجود مي‌آورد. در برخورد با آنها به گونه‌اي تبليغ مي‌كنند كه گويا ريشه‌ي تمام نابساماني‌ها در عراق پس از سقوط صدام ، شيعيان هستند! صحنه‌اي كه در اعدام صدام ايجاد كردند را ببينيد! از چه مسايل ريزي استفاده مي‌شود! برنامه‌هايي كه در رسانه‌هاي غربي عليه شيعيان در عراق ديده مي‌شود تا اكثريتي را كه در كشور عراق به اعتبار اكثريتشان حق حاكميت دارند از آن محروم كنند.انصاف و واقعيت آنست که البته اين اكثريت حضور و اثرگذاري و حق ديگران را نفي نكرده‌اند و به اقليت هم حق مشاركت داده‌اند. اما با فعل و انفعالاتي كه در حال وقوع است شاهد بروز گسترش تبليغات براي يك جنگ ناخواسته بين شيعه و سني هستيم و طبيعي است بازتاب آن در ذهن و روح جوان ما هم وجود داشته باشد. مضافا اين‌كه در داخل كشور هم با يك سري نابساماني‌هاي اقتصادي سياسي و فرهنگي و بعضي از تبعيض‌ها مواجه است كه تا کنون به دلائل گوناگون برطرف نشده‌اند. شرايط منطقه هم از حالت تنش‌زدايي كه در آن جريان داشت به حالت ايجاد تنش هاي مضاعف درآمده است. اگر نگاهي به اطراف كشور بياندازيم ، مي‌بينيم كه چگونه و در چه موج حملاتي قرار گرفته‌ايم! اينها همه دست به دست هم مي‌دهد كه ماحصلش وضعيتي است كه مي‌بينيم.» تبديل جريان افراط به تفريط و تفريط به افراط يك تجربه‌ي تاريخي است طباطبايي همچنين خاطرنشان كرد:« در دو - سه سال گذشته كم مقاله و كتاب در خود كشور ما منتشر نشده كه جز يك نفر، همه را به دزدي و فساد و بي اخلاقي محكوم كرده باشد. تمام مسوولان و دست‌اندركاران حكومت را در طول اين 26-27 سال به دزدي، فساد، ارتشا و تبعيض و ظلم متهم كرده‌اند. به اين مسئله بارها انتقاد شده. بزرگان چندي هم به اين تخريب ها انتقاد كردند. اصولا اين مطالب بغض آلود و غير منصفانه و خلاف واقع ، چه تصويري در جهان و چه چهره‌اي از ما براي آيندگان به جاي مي‌گذارد!؟ دشمن هم در آن سو بيدار است. وقتي جوان امروز از زبان كساني با جايگاه‌هاي شاخص در داخل كشور بشنود؛ همه‌ي گذشتگان و حكومت‌هاي آنها فاسد بوده‌اند برايش تناقض ناخوشايندي ايجاد مي‌شود و اين در شرايطي است كه امكان تحقيق ندارد، پيوند عاطفي‌اش با نسل اول بريده،از نسل دوم مأيوس شده ،در اين فاصله هم با دنياي جديد و جاذبه‌هاي ديگر آشنا شده است و جرياني كه مي خواهد او را به جاذبه‌هاي سنتي و فرهنگي و ديني برگرداند آن هم با حاكميت نوعي خرافات ؛بديهي است سر انجامي جز آن چه مي بينيم نمي يابد.» وي ابراز عقيده كرد:« بايد پرسيد آيا واقعا دولت‌هايي كه در دوران 10 سال حضور امام(ره) روي كار آمدند ، فاسد بودند كه مورد تاييد امام(ره) و بعد هم مورد تاييد رهبري قرارگرفتند؟ اظهارات آيت‌الله خامنه‌اي درپايان دولت آقاي هاشمي رفسنجاني نسبت به ايشان كه وجود دارد! وقتي عده‌اي آن‌گونه افراد و شخصيت‌ها و دستاوردها را سياه مي کنند ، براي جوان امروز چه تصوري ايجاد مي شود؟ به گزاف و بر خلاف واقع مي‌بيند و مي شنود كه افراد نسل اول انقلاب ، افراد و جرياناتي بودند و افكاري داشتند كه با اصول دين هم به كلي منافات داشت! از نگرش نويني ديني كه در انديشه‌ي امام (ره) بود و آيين زندگي تلقي مي‌شد خبري نمي يابد. بنابراين پايه‌هاي اعتقاد ديني‌اش سست مي‌شود. همزمان با اين تفريط در آن سو هم جريانات افراطي ديگري وجود پيدا مي کند . خشونت و تحميل برخي مسايل مستحب به نسل جوان، نمونه بارز آن است. اين افراط‌ ها تا حدي مي‌تواند در نسل جوان ادامه داشته باشد؛اما قطعا او از جايي به بعد از همه چيز مي‌برد. در تاريخ هم نمونه هايي از آن رامي‌بينيم. دفتر تحكيم وحدت در دانشگاه‌ها براي تحکيم وحدت حوزه و دانشگاه تشكيل شد و آن زمان در اختيار قدرت حاكم قرار گرفت وعمدتا در اختيار حزب جمهوري اسلامي بود، اما يكباره پس از يك سري تحولات رفته رفته و با ورود عناصر ديگر، تجديدنظرهايي صورت مي‌گيرد، به حق و يا به ناحق احساس مي‌کنند &nbsp;آلت دست بوده‌اند و طبعا به ضد خود بدل مي شوند. تبديل جريان افراط به تفريط و تفريط به افراط يك تجربه‌ي تاريخي است كه در همه‌ي نظام‌ها وجود داشته است.» نسل امروز از پايه ها، مايه‌ها، علل و عوامل منحرف شدن بي‌خبر است طباطبايي در ادامه اظهار داشت:« به سهولت مي‌توان گفت که آبشخور فكري نسل سوم مستقيم از سوي نسل اول نبوده است. او مطالب مربوط به گذشته و شرايط پيش از انقلاب و وجوه مثبت و منفي دهه اول را از زبان و تجربه‌ي نسل اول نمي‌شنود. از زبان گروهي مي‌شنود كه چه بسا آن موقع در موضع رقابت با آن جريان بودند. در قدرت در سطوح پايين‌تري بودند. حال خودشان را بالا كشيده‌اند و &nbsp;داعيه‌ي قدرت را دارند. بنابراين به اعتبار جنگ قدرت، مبارزه‌ي سياسي مي‌كند و در اين‌جا هم حتي مرز عدالت را پاره مي‌كنند. البته در رسانه‌هاي اينترنتي و سايت‌هاي خبري و برنامه‌هايي كه توسط اسراييل و آمريكا و كشورهاي اروپايي پخش مي‌شود نيز طبيعي است كه رسانه‌ها و ارگان‌هايشان همه‌ي بدي‌ها را به ايران منتسب كنند و ايران را اين‌گونه در افكار عمومي دنيا معرفي كنند.» وي ادامه داد:« البته گسست ميان نسل ها تقريبا در همه جاي دنيا بوده است؛اما توقع ما از انقلاب اسلامي اين بود كه اين انقلاب مي‌توانست اين‌گونه نباشد. ماكيسم گوركي مي‌گويد روزي لنين از من براي نهار دعوت كرد و در نامه‌اي نوشت كه فلان يكشنبه پيش من بيا،مي‌گويم خاوريارايراني كه بهترين خاويار جهان است برايت بياورند. باخود مي گفتم كه در اين كشور كمونيستي ، لااقل لنين به اصول و مباني مارکسيسم و کمونيسم معتقد است. وقتي لنين را ديدم گفتم تصورم اين بود كه در دولت پرولتاريا اگر واقعيت به نفع پرولتاريا در جريان نيست ؛ اما رهبر انقلاب به اين اصول معتقد است گفت اشتباه تو اين‌جاست كه فكر مي‌كني او هم معتقد است. اين در نظام كمونيستي شوروي اتفاق افتاد؛ اما در &nbsp;زندگي امام(ره) و بزرگان اول انقلاب و در زندگي اكثر افراد نسل با سابقه انقلاب چيزي را برضد ارزش‌هايي كه ادعا كردند نمي بينيد. دلبستگي به آرمان‌هاي انقلاب و ارزش‌هاي آن كه يك عمر براي آن مبارزه كردند، زندان رفتند، شكنجه ديدند و در تبعيد به سر بردند غيرقابل انكار است. در اين‌جاست كه نسل ما معتقد است اين مسايل مي‌توانست در ايران اتفاق نيافتد. باور ما اين است كه اگر شعارهايي كه آقاي خاتمي و آن جريان روشنفكر ايراني داشت با آن معضلات، خرابكاري‌ها و با مسايل جنگ قدرت در داخل مواجه نمي‌شد و هر 9 روز يك بحران نمي‌ديد ؛ نسل امروز درمقايسه وضع موجود با وضع مطلوب اين‌گونه تناقض نمي‌ديد. نسل امروز از پايه ها، مايه‌ها، علل، عوامل منحرف شدن بي‌خبر است. بنابراين نسبت به اصل مساله حالت بي‌عاطفگي پيدا مي‌كند.» در نسل جوان بايد بين انديشه‌ي ديني و عاطفه‌ي ديني تفاوت قائل بود سخنگوي دولت بازرگان همچنين يادآورشد:«زماني به بعضي از بزرگان، مكتوب و شفاهي اعلام كردم در جامعه‌ي ديني ما و به‌خصوص در نسل جوان بايد بين انديشه‌ي ديني و عاطفه‌ي ديني تفاوت قائل بود. اگر جواني در خانواده ديني‌اش جوري تربيت شده که داراي عواطف ديني است، در اعتكاف و نماز جماعت و ... شركت مي‌كند اين خوب است و لازم، اما كافي نيست. با اين عاطفه‌ي جوان شايد بتوان وضع موجود را نگه داشت؛ اما اگر مي‌خواهيد آينده را بر اساس ارزش‌هاي ديني ببينيد و بسازيد بايد انديشه‌ي ديني در جوان تقويت شود. او بايد بتواند معضلات را مبتني بر تفكر و ارزش‌هاي ديني و پايه‌ها و اصول ديني حل كند و پاسخ معضلات را پيدا كند. آن‌جاست كه بايد هدايت شود. اما متاسفانه ما به قسمت اول اكتفا كرده‌ايم و چون به اين قسمت اول اكتفا كرديم با نسلي مواجه شديم كه هم فاقد انديشه‌ي ديني است و هم رفته رفته فاقد عاطفه‌ي ديني. در مورد تاريخ گذشته‌اش هم خوراك فكري‌اش را از دشمن واز خارج مي‌گيرد. تحركات و تحولات سياسي را او برايش تدوين مي‌كند و آينده را او برايش پيش‌بيني مي‌كند. » وي ادامه داد:« بينش امام(ره)، در روزگار خود در حوزه و در سطح مراجع هم مخالفيني داشت. حتي قيام امام(ره) در آغاز مورد اعتراض کثيري از بزرگان دين و فقاهت قرار گرفته بود. وقتي امام(ره) در سال 42 قيام را آغاز كردند ، دراوايل تا مقطعي تعدادي از مراجع وقت هم گام به گام مي‌آمدند و همراه بودند، اما وقتي مساله جدي شد، عقب‌نشيني كردند. يك سري تفاوت اساسي بين بينش عقيدتي امام(ره) و ديگران به وجود آمد كه متاسفانه آن تفكر در حوزه آن روز اكثريت داشت. ياران و شاگردان امام(ره) در حوزه منزوي بودند. اين بينش كه روحانيت نبايد در سياست دخالت كند و شأن روحانيون اجل از اين است ‌كه توسط دستگاه حاكمه مورد توهين قرار بگيرد ، حاميان جدي داشت. آنها بر اين اعتقاد بودند كه اگر يك روحاني به زندان برود و شكنجه شود توهين به روحانيت است و قداست روحانيت شكسته مي‌شود. امام(ره) مي‌گفتند اتفاقا اصلا روحانيت وظيفه‌اي غير از اين ندارد! ياران رسول خدا را تا سرحد مرگ شكنجه مي‌كردند. اين توهين به رسول خدا بود؟! بنابراين اين امر يك وظيفه‌ي شرعي و برخاسته از نوع نگرش امام(ره) به دين و ابعاد وظيفه‌ي ديني بود كه مسووليت اجتماعي در داخل آن قرار مي‌گرفت. هر تبعاتي هم داشته باشد بايد آن را پذيرفت.» امروز صاحبان جريان &nbsp;رجعتگراي محافظه‌گر مجال &nbsp;دارند وارد صحنه شوند وي همچنين خاطرنشان كرد:« زمانيكه امام(ره) در نجف مي‌بيند كه نمي‌تواند وظيفه‌اش را انجام دهد از سنت مرجعيت متقاعد ! کناره مي گيرد و به پاريس مي رود ؛ اما آن‌جا هم اعلام كرد اگر احساس كنم در اين‌جا هم نمي گذارند به وظايفم عمل کنم ؛ از اين فرودگاه به فرودگاه ديگر مي‌روم. به هر حال حتي اگر فرودگاه به فرود گاه در دنيا بروم و نگذاشتند ؛ آخر سر يك قايق مي‌گيرم و در آب‌هاي بين‌المللي وظيفه‌ام را انجام مي‌دهم. پيداست اين نوع نگرش وظيفه اي براي خود در چارچوب مرجعيت و هدايت جامعه قائل است كه روحانيت تثبيت شده موجود در حوزه‌ها كه وظيفه شان حفظ آن چيزي است كه به دست آورده اند ، از آن برخوردار نيست. پس از انقلاب هم به دليل حاكميت استوار و قاطع امام(ره) به‌خصوص در بيان انديشه‌هاي ديني و مسايل اختلافي در فتاوي، مي بينيم انتقاداتي از سوي عده اي مطرح مي شد كه نمونه آن را در مسئله شطرنج و موسيقي ديديم كه چگونه از طرف يکي از بزرگان روحاني مستقر در قم مورد اعتراض قرار گرفت تا جايي كه به امام (ره)گفتند در شأن شما نيست كه به اين مسايل بپردازيد! پاسخ امام(ره) اين بود كه بشكند آن شأني كه با بيان احكام خدا متزلزل مي‌شود و بعد هم شرح مفصلي در مورد ضرورت اجتهاد و نوع آن و توجه به شرايط زمان و مكان و ... ارائه دادند.» وي ادامه داد:«اين موارد نشان‌دهنده‌ي اختلاف مبنايي موجود بين تفكر امام(ره) و تفكر حاكم در حوزه‌هاي آن زمان است. دوران 10 ساله پس از انقلاب و مسائل ومشکلات عديده و از همه مهمتر مسئله جنگ هشت ساله ؛ زمان كافي نبود كه امام(ره) بتواند اين ديدگاه را در كل حوزه اصلاح كند. امام بعد از پيروزي انقلاب امام(ره) با دو جريان انحرافي و افراطي در حوزه مواجه بود. از يك سو جريان چپ والتقاط و ازسويي ديگر جريان راست رجعتگرا و محافظه‌گر. امام(ره) جريان اول را خطرناك ترمي‌ديد و با آن همزمان با جنگ مبارزه كرد، اما وقتي خواست مقابله با نوع نگرشي كه به حاكميت و دخالت در سياست تصوري ديگر در قالب جريان سنتي داشت را شروع كند، متاسفانه عمرش كفاف نداد. در همان سه - چهار ماه آخر عمر امام(ره) يك سري نوشته‌ها و پيام‌ها از ايشان مي‌بينيد كه نكاتي بسيار مهم را تذكر داده‌اند.» وي همچنين تصريح كرد:« امروز صاحبان اين تفكر اين مجال را دارند كه وارد صحنه شوند و صحنه را رفته رفته پر كنند.آن نوع نگرش به دين كه در سال 42 ، مخالف فكري امام (ره) بود و با جريان آن روز زمان نيزمنطبق نبود، و طبعا و قطعا با نيازهاي کنوني زمان اصلا انطباقي ندارد و نمي تواند نيازها را جواب دهد چگونه مي خواهد و فکر مي کند، مي تواند دل و شور جوان را به سوي خود بکشد و او را با انديشه تکامل يابنده ديني سيراب کند. جوان سال 50 را روحانيت حوزوي ارضا نمي‌كرد به اين دليل به دنبال امام(ره) آمد. روشنفكران دانشگاهي سال هاي منجر به سال 57 كه شيفته‌ي امام(ره) شده بودند، به اين دليل كه امام(ره) ديني عرضه مي‌كرد كه درآن حضورپر تلاش و فعال خانم‌ها در کنار آقايان ، در جامعه به يکسان اهميت داشت و اين با دين و تفكري كه براي زن امروز ، فقط حضور در خانه را اصل وحکم ديني مي‌داند متفاوت است. قبل از رحلت امام(ره) ما در نماز جمعه داشتيم مواردي را كه خانم ها پيش خطبه را مي‌خواندند، آيا حالا شما شاهد اين مساله هستيد؟ چرا ، كه آن نگرش رفته رفته سر بلند كرده و امروز هم گسترده‌تر شده و يك نوع جريان خرافي هم به موازات آن در حال رشد است كه حتي مورد اعتراض علماي بزرگ قرار گرفته است. گرچه برخي از روحانيت سنتي هم‌چنان ساكت است.» بسياري از مسايلي كه امروز جزو مسلمات شده است، علماي اصيل به آن اعتقاد نداشتند طباطبايي ادامه داد:« در انديشه‌ي امام(ره) اگر فردي مدام نماز و روزه بخواند اما خود را از صحنه‌ي اجتماع كنار بكشد، ظلم را ببيند و فرياد نزند مرتكب كبيره شده‌است. اين مسائل بود كه امثال ما را جذب كرد. اين‌ها بود كه موج دانشجويي در خارج از كشور ايجاد كرد. دوران اقامت امام(ره) را در پاريس، جنبش دانشجويي و جامعه روشنفکران مذهبي كه خود را در خدمت امام(ره) قرار داد ، درخشان كرده است. اگر اين تفكري كه امروز در حال رايج شدن است ، آن زمان حاکم بود ترديدي نداشته باشيد كه اين موج به وجود نمي‌آمد. درمجموع رفته رفته جنگ قدرت در کنارسياه ‌نمايي‌هاي دوران گذشته كه برخاسته از بي‌تقوايي‌ها و عوام‌فريبي ها براي اثبات خود و كسب قدرت بود ، مطرح شد و در کنار جرياني که در زمان امام(ره) به نوعي خود را مغلوب مي‌ديد و اينک رفته رفته مجال حضور پيدا كرده است، عواملي شده‌اند که شرايط موجود را رقم مي زنند. بسياري از مسايلي كه امروز جزو مسلمات شده است، علماي اصيل به آن اعتقاد نداشتند.» تحقق انديشه‌ي امام(ره) نگراني دغدغه‌ي نسل با سابقه‌ي انقلاب است وي تاكيد كرد:« تحقق انديشه‌ي امام(ره) نگراني دغدغه‌ي نسل با سابقه‌ي انقلاب است. بسيار متاثركننده است وقتي مي‌بينيم شرايط اجتماعي و سياسي موجود سبب شده ، جوان از دين گريزان شود ( تأکيد مي کنم اين جا صحبت از انديشه ديني است و نه عواطف ديني ). اين سياه‌نمايي‌ها از گذشته و ازاعمال دست اندرکاران ، باعث شده كه نسبت به بزرگان كه يكي از ابعاد مهم شناسايي يك مكتب و يک نظام فکري هستند بي اعتمادي ايجاد شود.» نفي مغرضانه گذشته چه چيز را براي نسل بعد باقي مي‌گذارد سخنگوي دولت بازرگان در ادامه با طرح اين سوال كه نفي غير اصولي و مغرضانه و غير واقعي گذشته چه چيز را براي نسل بعد باقي مي‌گذارد؟، تصريح كرد:« &nbsp;تناقضي بين دو نگرش وجود دارد؛ يك نگرش امام(ره) كه در كنار تاكيد بر مسايل معنوي، عدم دخالت در مسايل اجتماعي را گناه مي داند و ديگري ‌كه ورود به مسايل اجتماعي را حرام مي داند. انسان امروز دنبال مكتبي مي‌گردد كه بتواند دنيا و آخرت را در کنار هم براي او تامين كند، او هم خدا را مي خواهد و هم خرما را و تنها اسلام است كه مي‌تواند به اين نياز پاسخ دهد. بشر امروز از خشونت گريزان است، تعصبات فرقه اي ، انعطاف نا پذيري هاي مسلکي، زندگي خشک عاري از مظاهر زيبائي و هنر – به معناي عام آن – غم و اندوه پيوسته و شبانه روزي ، همه را از همه چيز دور مي کند. رحمت و رحمانيت نياز اصيل انسان امروز است. بشر امروز نيازمند مكتبي اين چنين است که در اسلام موج مي زند . اين بينش و عقيده اگر جهاني و فراگير شود ؛ جايي براي زورگويي قدرت‌هاي بزرگ باقي نمي‌گذارد. طبيعي است كه آنها هم از راه تخريب و تحريف و تحقير و ... وارد ‌شوند. اگر نهضت و نظام فکري امام به جرياني ضد خود تبديل شود ، ديگر قابل بازگشت نخواهد بود؛ در آن صورت و در آينده‌ي دور و نزديك نمي‌توان به امكان تبلور ارزش‌هاي اسلامي دلخوش داشت . خداي نا کرده اگر به چنين حال و حالتي رسيديم ، دشمن و غرب آن‌چنان انتقامي مي‌گيرد و آن‌چنان جريان را به طرف مصالح خود برمي‌گرداند كه هيچ‌گاه در آينده‌ي نزديك شاهد تبلور يك جمع و جريان به نام اسلام نباشيم. چنين روزي را نگذاريم پيش روي ما قرار گيرد.» گفت‌وگو از خبرنگار ايسنا: حميده صفامنش																							 
, به گزارش خبرنگار آموزشي ايسنا، يكي از دانشجويان رشته مترجمي زبان انگليسي تدريس نامناسب را مشكل دانشجويان اين دانشكده عنوان و با بيان اين مطلب افزود: اساتيد از دانشجويان مي خواهند تا در كلاس به زبان انگليسي مكالمه كنند در حالي كه بدون داشتن پيش زمينه اين موضوع مشكل است و اگر دانشجوياني باشند كه بتوانند مكالمه كنند اساتيد آنها را با ساير دانشجويان مقايسه مي كنند، اين در حالي است كه اكثر اين افراد قبل از ورود به دانشگاه در كلاس هاي پيشرفته‌ زبان شركت كرده‌اند. فراهاني دانشجوي ترم چهارم زبان و ادبيات انگليسي نيز با انتقاد از وضعيت آموزشي اين دانشكده اذعان داشت: متأسفانه ما در اين دانشكده از داشتن اساتيد خوب محروميم و اكثر اساتيد داراي كهولت سن مي باشند و نمي توانند به خوبي از عهده‌ي تدريس برآيند و به صورت گذرا و اجمالي تدريس مي كنند. اين دانشجو در ادامه افزود : به نظر مي رسد كه اساتيد قبل از شروع تدريس، مطالعه‌اي ندارند، به دليل اين كه درهنگام تدريس كاملا به درس مسلط نيستند و نمي توانند به طور كامل و جامع به سوالات دانشجويان پاسخ دهند. وي با بيان اينكه دانشجو دركلاس حق اظهارنظر ندارد، اظهار داشت كه در رشته‌ مترجمي، استاد ترجمه‌ي خود را ملاك مي داند و به ترجمه‌ي دانشجو توجه نمي‌كند. يكي ديگر از دانشجويان اين دانشكده با اشاره عدم انطباق رشته تحصيلي اكثر استادان اين دانشكده با درس تدريسي تاكيد كرد: يك استاد كه در يك رشته خاص تحصيل كرده، همه‌ دروس رشته مترجمي را تدريس مي كند، در حالي كه نبايد اين طور باشد و هر كس بايد در هر رشته‌اي كه تخصص دارد، تدريس كند يا اين كه استاد با غيبت‌هاي مكرر در كلاس درس حاضر شود، چگونه مي توان توقع داشت، دانشجو با سطح علمي بالا فارغ التحصيل شود؟ اين دانشجوي زبان دانشگاه آزاد واحد تهران جنوب تصريح كرد: برخي اساتيد رفتار مناسبي با دانشجو ندارند و به شخصيت دانشجو توهين مي كنند و حتي گاهي برخي دانشجويان را از كلاس درس اخراج مي كنند. وي ادامه داد كه به طور كلي اساتيد درمورد تدريس و ميزان آموزش، سليقه‌اي عمل مي كنند و تدريس آنها خارج از چارچوب آموزشي دانشگاه است. دكتر نخعي رييس دانشكده‌ي علوم انساني دانشگاه آزاد اسلامي واحد تهران جنوب در رابطه با صحبت‌هاي دانشجويان مبني بر ميانگين سني بالاي اساتيد، گفت: اساتيد اين دانشكده از ميانگين سني بالايي برخوردارند اما پختگي و تجربه‌ي كاري دارند، تجربه نشان مي دهد كه استاد جواني كه تجربه‌ي كاري كمتري نسبت به اساتيد ميانسال دارد به نسبت همان استاد توفيق كمتري در زمينه‌ي تدريس دارد. دكتر نخعي در ادامه افزود: در عين حال اساتيد جوان در رشته هاي زبان بسيارند ، اما اساتيدي كه دانشجويان از ميانگين سني بالاي آنها انتقاد كرده اند از اساتيد به نام هستند كه دانشگاه‌هاي معتبر سعي در جذب آنها دارند و گاهي وقت گرفتن از اين اساتيد بسيار مشكل است اما مجموعا سياست دانشكده‌ صرفا بر گرايش به سمت اساتيد ميانسال و مسن تأكيد ندارد.																							 
, /‌‌??آبان به روايت علي دارابي/ دفتر تحكيم وحدت، چهره‌اي مفتخر اما غايبي خاموش در جريان مراسم ‌‌?? آبان است جنبش دانشجويي به هويت اصلي‌اش بازگردد																							 
, علي دارابي، عضو شوراي مركزي جمعيت ايثارگران انقلاب اسلامي در گفت و گو با خبرنگار خبرگزاري دانشجويان ايران (ايسنا)، با بيان اين مطلب در بيان مقدمات واقعه‏ي 13 آبان 1358 گفت: در آن مقطع، دولت موقت بر سركار بود و از سوي آنها، تبادل نظرها و رايزني‏هايي با آمريكايي‏ها صورت مي‏گرفت، از سويي درخواست اصلي جامعه‏، استرداد شاه به ايران و عدم مداخله‏ي آمريكايي‏ها در امور داخلي كشور بود. وي افزود: در چنين فضا و شرايطي، بيش از 400 نفر از دانشجويان مسلمان دانشگاه‏هاي تهران، در روز 13 آبان و هم‏زمان با سالروز تبعيد حضرت امام (ره)، هم‏چنين كشتار دانش آموزان در سال 57، به تظاهرات دست زدند و تا مقابل سفارت آمريكا آمدند. برنامه‏ي دانشجويان اين بود كه از طريق تسخير سفارت آمريكا بتوانند فرياد اعتراضشان را نسبت به مداخله‌ي اين كشور در امور داخلي ايران، به گوش جهانيان برسانند و استرداد شاه را خواستار شوند. دارابي افزود: اما كسي گمان نمي‏كرد، اقدامي كه به نظر كوتاه‌مدت بود، 444 روز طول بكشد و بر حوزه‏هاي گسترده‏اي از سياست داخلي و خارجي ايران تاثيرگذار باشد، هم‌چنين براي چنددهه، سياست خارجي ايران را تحت الشعاع خود قرار دهد. در چنين شور و حالي بود كه اين اقدام، مورد حمايت مردم و حضرت امام (ره) قرار گرفت و گروه‏‏هاي مختلف، حمايت‏هاي خود را از اين اقدام اعلام كردند. عضو شوراي مركزي جمعيت ايثارگران انقلاب اسلامي، در بيان دستاوردهاي تسخير لانه‏ي جاسوسي تصريح كرد: يكي از اين دستاوردها، نهادينه‌شدن و گسترش بيگانه‌ستيزي و ضداستكباري بود كه نه تنها در ايران، بلكه در كشورهاي جهان سوم به يك فرهنگ تبديل شد. هم‏چنين اين واقعه فرصتي را فراهم آورد تا دانشجويان مسلمان پيرو خط امام، كانوني براي تربيت كادر و نيرو براي انقلاب باشد، به گونه‏اي كه موسسان و پايه‌گذاران عمده‏ي نهادهاي انقلابي مانند جهاد سازندگي و سپاه پاسداران از همين دانشجويان مسلمان پيرو خط امام بودند. دارابي، شكسته‌شدن ابهت آمريكا و افشاي دخالت‏هاي اين كشور را در امور ايران، دستاورد ديگر تسخير لانه‏ي جاسوسي دانست و با اشاره به اينكه حضرت امام (ره) اين واقعه را انقلابي بزرگتر از انقلاب اول خواندند، تصريح كرد: تسخير لانه‏، با سقوط دولت موقت و اضمحلال جريان ليبراليسم‏ و حاكميت جريان حزب‌الله در جامعه مصادف و به يك وحدت ملي براي پاسداري از آرمان‏هاي انقلاب منجر شد. وي شوراي هماهنگي تبليغات اسلامي را نهادي مسوول، براي برگزاري مراسم، راهپيمايي‏ها و مناسبت‏هاي عمومي كشور خواند و گفت: به دنبال مصوبه‏ي مجلس سوم، اين روز به عنوان روز ملي مبارزه با استكبار جهاني نامگذاري شد. طبيعتا شوراي هماهنگي تبليغات براي چنين برنامه‏اي، بايد برنامه‏ريزي كند تا فرهنگ ضد استكباري در سراسر كشور گسترش يابد و كار، صرفا در حوزه‏ي دانشجويان، متوقف نماند، اين بدين معنا نبود كه دانشجويان، مراسمي نداشته باشند، آنها هم مراسم مختلفي برگزار مي‏كردند. عضو شوراي مركزي جمعيت ايثارگران انقلاب اسلامي، با اشاره به افزايش اختلاف نظر در اواخر دهه‏ي 60 و اوايل 70، ميان دفتر تحكيم وحدت و ساير نهادهايي كه اين مراسم را برگزار مي‏كردند، اظهار داشت: دفتر تحكيم وحدت در آن زمان معتقد بود مراسمي كه شوراي هماهنگي تبليغات فراهم مي‏كند، به نوعي حكومتي و دولتي است و مي‏بايست خودش آن را برگزار كند تا مردمي و دانشجويي باشد. اين روند ادامه يافت تا اينكه از سال 76 به بعد به بهانه‏ي تنش‌زدايي و گفت و گوي تمدن‏ها با تمام دنيا، شاهد خاموش‌شدن جنبش دانشجويي (دفتر تحكيم وحدت كه فعالان آن از تسخيركنندگان لانه‏ي جاسوسي بودند) در روز 13 آبان هستيم. البته به جز دفتر تحكيم، ساير تشكل‏هاي دانشجويي به طور فعال در اين مراسم شركت مي‏كردند. وي افزود: تشكلي مانند دفتر تحكيم وحدت كه اوايل دوره‏ي 70 مراسم راهپيمايي خود را جدا برگزار مي‏كرد تا بتواند شعارهاي ضدآمريكايي بيشتري سر دهد، يا آدمك سران آمريكا و پرچم اين كشور را به آتش بكشاند، در اين سال‏ها به يك جريان نظاره‏گر خاموش تبديل شده است، در واقع اين را بايد به عنوان استحاله و تجديدنظرطلبي در دفتر تحكيم وحدت قلمداد كنيم. اين فعال سياسي ادامه‌ي اظهاراتش گفت: ما از همان موقع، مشفقانه و ناصحانه به دوستان تحكيم نكاتي را گفتيم اما اين روند به جايي رسيد كه شاهد انشعاب در اين دفتر شديم. دارابي در ادامه به دو ويژگي ضداستكباري و ضداستبدادي جنبش دانشجويي اشاره كرد و گفت: اين جنبش از سال 32 با اين دو مشخصه متولد شد. همه‏ي اين جنبش‏ها حتي از نوع ماركسيستي آن نيز در مبارزات با رژيم پهلوي بر اين دو اصل مشترك تاكيد داشت. وي در ادامه گفت: بعد از انقلاب شاهد تبديل گفتمان جنبش دانشجويي از مخالفت با نظام موجود به موافقت با آن بوديم، چون اعضاي جنبش نظام موجود را از متن مردم و متناسب با آرمان‏هاي ملت مي‏ديدند، لذا اين جنبش در نظام مسووليت پذيرفت، نهادهاي انقلابي را تشكيل داد و خود او پرچم انقلاب فرهنگي را بر دوش گرفت، لذا گفتمانش، درون نظام و در دفاع از آن بود. عضو شوراي مركزي جمعيت ايثارگران انقلاب اسلامي، با بيان اينكه جنبش دانشجويي بعد از پايان جنگ و ارتحال حضرت امام (ره) دچار سردرگمي و پريشاني شد، تصريح كرد: جنبش در اين دوران از يك طرف سياست‌گريز مي‏شود و از طرف ديگر، انشعاب‏هاي دروني تشكل‏هاي دانشجويي لطمه‏ي جدي به آن مي‌زند، هم‏چنين شاهد سياست‏زدگي افراطي در اين جنبش هستيم. وي با اعتقاد به اينكه بعد از دوم خرداد، گفتمان جنبش دانشجويي به چند حالت درآمد، تصريح كرد: اول آنكه جريان مسلط جنبش دانشجويي (دفتر تحكيم وحدت) به چند گروه تبديل و به سكولاريزم تمايل يافت. دفتر تحكيم وحدت كه نمايندگي گفتمان و سخناني مانند: «هر چه فرياد داريد بر سر آمريكا بكشيد» را داشت، هر چه فرياد داشت عليه نهادهاي درون نظام كشيد و اين بزرگترين زنگ خطر راهبردي و استراتژيكي براي اين دفتر بود، در نتيجه استقلال و هويت خود را از دست داد و به يك بازوي حزبي تبديل شد. عضو شوراي مركزي جمعيت ايثارگران انقلاب اسلامي، افزود: تشكل‏هاي ديگر دانشجويي هم كه متولد شدند، نقش تاثيرگذاري در اين رابطه نداشتند. دارابي با تاكيد بر اينكه در آستانه‏ي 13 آبان، جنبش دانشجويي بايد به اصالت و هويت حقيقي‌اش بر‏گردد، گفت: اين هويت حقيقي در استقلال، دينداري، مردم باوري، آزاديخواهي، قانون گرايي و استكبارستيزي است. امروز همه‏ي تشكل‏هاي دانشجويي بايد تلاش كنند تا هم‏چون گذشته بتوانند تاثيرگذار باشند.																							 
, محمدمهدي جعفري در گفت‌وگو با ايسنا: تنها راه علاج استبداد ديني، شناخت واقعي دين است طالقاني معتقد بود در جامعه‌اي كه آزادي نباشد اجراي عدالت بعيد است																							 
, دكتر محمدمهدي جعفري از ياران و شاگردان قديمي مرحوم آيت‌الله طالقاني است كه از اوان دوران دانشجويي خود در شيراز تا زندانهاي تهران از آموزه‌هاي استاد خويش، مرحوم طالقاني، درباره قرآن و نهج‌البلاغه درسها آموخته است و در اين زمينه راه استادش را پيگيري كرده و كتابهاي متعددي در اين باره تأليف كرده است. از اين ميان مي‌توان به ترجمه كتاب امام علي (ع) نوشته جرج جرداق كه جلد اول آن را خود مرحوم طالقاني ترجمه كرده بود، اشاره كرد. محمدمهدي جعفري كه از بزرگترين نهج‌البلاغه‌پژوهان معاصر به حساب مي‌آيد، هنوز دفترچه دست‌نوشته‌هاي خود را از درسها و صحبت‌هاي ايراد شده توسط مرحوم طالقاني در زندان و مسجد هدايت حفظ كرده است و با استناد به آن مطالب به شرح و تفصيل نظريات مرحوم طالقاني درباره نقش مردم در اداره حكومت مي‌پردازد و در ادامه از خاطرات همراهي خويش با آيت‌الله طالقاني مي‌گويد. او در گفت‌وگو با خبرنگار تاريخ خبرگزاري دانشجويان ايران (ايسنا)، اظهار داشت: «مرحوم طالقاني تمام دستورات و رهنمودهاي موجود در قرآن و اسلام را براي اداره جامعه مي‌دانستند و اعتقاد داشتند حتي اگر در قرآن دستور تربيت فردي وجود دارد، براي فردي است كه در اجتماع مفيد و مؤثر واقع مي‌شود نه فردي كه جدا از اجتماع است.» محمدمهدي جعفري افزود: «از اين روست كه آيت‌الله طالقاني جامعه را هم در جهت سياسي، فرهنگي و اجتماعي از شئون اسلام تلقي مي‌كردند. البته ايشان معتقد نبودند كه اسلام يك دستورالعمل سياسي - اجتماعي است، بلكه انسان چون در زندگي خويش به مديريت و ارتباط با ديگران نياز دارد، مي‌تواند اين نياز را از طريق رهنمودهاي قرآن و سنت و نهج‌البلاغه رفع كند.» وي ادامه داد: «از نظر ايشان، اصل در رهنمودها و آموزه‌هاي قرآن، عدالت است. به نظر آيت‌الله طالقاني عدالت تنها در زمينه مسائل سياسي نيست بلكه اين اصل بايد در همه مسائل اجتماعي، اقتصادي و تمام شئون زندگي به اجرا درآيد و اجراي آن منوط به همبستگي مردم است و تا فهم و درك اين مردم از مسائل مختلف اجتماعي، فرهنگي و سياسي بالا نرفته باشد با يكديگر متحد نخواهند شد و از همبستگي لازم برخوردار نمي‌شوند و نمي‌توانند آن اصل را اجرا كنند.» جعفري با اشاره به نظر مرحوم طالقاني مبني بر عدم جدايي توسعه سياسي از توسعه اقتصادي، گفت: «ايشان معتقد بودند عدالت هم بايد در اداره جامعه و رفتار و مناسبات با يكديگر وجود داشته باشد و هم در مسائل اقتصادي. اينجا بود كه عنصر ديگري براي رشد و پيشرفت بشر را مطرح مي‌كردند و آن آزادي بود؛ من اين مطالب را با استناد به آثار ايشان از تفسير پرتوي از قرآن گرفته تا كتاب مالكيت در اسلام كه در باب نظريات اقتصادي در اسلام است مطرح مي‌كنم.» وي همچنين به رابطه عدالت و آزادي در انديشه‌هاي آيت‌الله طالقاني پرداخت و افزود: «ايشان اعتقاد داشتند عدالت و آزادي از هم جدا نيستند و نمي‌توان در جامعه‌اي كه آزادي نيست عدالت را اجرا كرد. اين مطالب را با توجه به مقدمه‌اي كه ايشان در كتاب تنبيه الامه و تنزيه المله علامه نائيني در دفاع از مشروطيت دارند مي‌گويم. همچنين ايشان از يكي از اصطلاحات قرآني يعني طاغوت بسيار استفاده مي‌كردند و آن را به معناي مستبد گردنكشي مي‌دانستند كه راه انسان را به سوي رشد و كمال مسدود كرده است و مانع حركت رو به پيشرفت انسان است، لذا در نظر ايشان طاغوت در سه چهره نمايان مي‌شد: استبداد، استحمار و استعمار.» محمدمهدي جعفري اضافه كرد: «از نظر مرحوم طالقاني، در واقع هر سه چهره به استضعاف انسان كمر بسته‌اند و اجازه نمي‌دهند انسان با عقل آزاد به سوي رشد و كمال حركت كند. البته ايشان با استفاده از گفته‌هاي آيت‌الله نائيني استبداد را از ساير چهره‌هاي طاغوت مهمتر مي‌دانستند و در بين انواع استبداد، استبداد ديني را از همه مهلك‌تر مي‌خواندند، چراكه معتقد بودند استبداد سياسي را مي‌توان با روشهاي معمول از جمله تأسيس مجلس و انتخابات كه در همه جاي دنيا رايج است چاره كرد، اما چون استبداد ديني در عقيده مردم واقع شده است علاج آن اگر نگوييم محال، بلكه بسيار مشكل است.» وي در ادامه به راه علاج استبداد ديني از نظر مرحوم آيت‌الله طالقاني اشاره كرد و افزود: «از نظر ايشان تنها راه حل و علاج استبداد ديني، شناخت واقعي از دين است. يعني اگر با آموزه‌هاي قرآن و سنت و رسول اكرم و نهج‌البلاغه آشنا شويم و تصويري صحيح از دين به دست آوريم، آن‌گاه كمتر زير بار اين نوع استبداد مي‌رويم. البته از انواع استبداد كه گفته شد نمي‌توان غافل شد و بايد براي رهايي از آنها فرهنگ مردم را ارتقاء بخشيم.» جعفري ادامه داد: «مرحوم طالقاني دين، حكومت - به معناي مديريت و نه به معناي سرپرستي و قيوميت - و مردم را سه پايه تشكيلات اجتماعي مي‌دانست و معتقد بود اگر از هركدام غافل شويم اين ساختمان برپا نمي‌ماند و از هم مي‌گسلد.» وي اضافه كرد: «از نظر مرحوم طالقاني، مال متعلق به همه مردم جامعه است و با استناد به قرآن كه همواره از اموالكم ياد مي‌كند، استدلال مي‌كردند ضمير كم مشخص مي‌كند كه مال نه متعلق به فرد است نه در انحصار گروهي خاص. مال نمي‌تواند در اختيار دولت قرار بگيرد و هر چه خواست انجام دهد، كما آنكه در اقتصاد سوسياليستي و توتاليستي ادعا مي‌شود سرمايه را خودم بدست آوردم و هر كاري مي‌توانم با آن مي‌كنم. از نگاه قرآن سرمايه متعلق به همه مردم است و بايد به شكلي در جامعه توزيع شود كه مردم استثمار نشوند. » اين پژوهشگر يادآور شد: «البته شكل اين كار را شرايط زمان تعيين مي‌كند. همانطور كه قرآن نيز براي شكل سياسي آن توصيه‌اي ندارد و مرحوم طالقاني نيز بر همين نكته تأكيد داشت و اشاره مي‌كرد كه اين موارد به هيچ وجه شكل قالبي و از پيش تعيين شده ندارد، بلكه شكل آن به عهده مردم در هر عصر و زمانه است.» جعفري در ادامه گفت‌وگو با ايسنا به سابقه آشنايي خود با مرحوم طالقاني اشاره كرد و گفت: «من از سال سوم يا چهارم دبيرستان با نام مرحوم طالقاني و مهندس بازرگان و آثار ايشان آشنا شدم. وقتي در سال 1338 وارد دانشگاه شيراز شدم و انجمن اسلامي آنجا را تأسيس كرديم، بيشتر از كتابهاي ايشان استفاده مي‌كرديم كه در راستاي خودسازي و پرورش ديني دانشجويان انجمن اسلامي بسيار مؤثر بود. وقتي در سال 1345 براي ادامه تحصيل به تهران آمدم، با مرحوم طالقاني آشنا شدم و مرتب در كلاسهاي تفسير ايشان در مسجد هدايت شركت مي‌كردم تا اينكه در سال 1342 دستگير شديم و تا قبل از تشكيل دادگاه، در هر فرصتي كه در زندان پيش مي‌آمد از صحبت‌ها و درس‌هاي ايشان استفاده مي‌كردم.» وي افزود: «من در تمام اين دوران در خدمت آيت‌الله طالقاني بودم، البته بجز سالهاي تبعيدشان كه در زابل و بافت بودند از آموزه‌هاي ايشان بهره‌مند مي‌شدم. نكته قابل توجهي كه در انديشه‌هاي ايشان يافتم اين بود كه مرحوم طالقاني همانند علماي اخباري نبودند كه آنچه ظاهر آيات و روايات و سنت و قول امام است توجه كنند و استنباط و برداشت متناسب با زمان نداشته باشند، بلكه ايشان اصول سياسي خود را از منابع فوق مي‌گرفتند و آيات قرآن و نهج‌البلاغه را متناسب با خواسته‌هاي زمان بازتعريف مي‌كردند.» اين محقق نهج‌البلاغه در بخش ديگر از گفت‌وگوي خود با ايسنا به دوران فعاليت‌هاي مرحوم طالقاني در مسجد هدايت پرداخت و خاطرنشان كرد: «مرحوم طالقاني در سال 1318 از قم به تهران آمد، چراكه نمي‌خواست تنها در حوزه بماند و فقه را ادامه دهد و به مرجعيت برسد، بلكه معتقد بود بايد قرآن و نهج‌البلاغه را به ميان مردم آورد و به زبان روز تبديل كرد تا رهنمود مردم باشد. به همين سبب از سال 1318 تا سال 1320 كه اوج دوران خفقان رضا شاهي بود مرحوم طالقاني به غير از مدتي از اين دو سال را كه در زندان بودند و همچنين بعد از شهريور 1320 كه به علت شرايط جهاني و جنگ جهاني دوم فضاي سياسي بازتري ايجاد شد، فعاليتهاي سياسي خود را پيگيري مي‌كرد و در محافل مختلفي چون انجمن اسلامي مهندسين و انجمن اسلامي معلمان سخنراني مي‌كرد. همچنين مجله‌اي به نام دانش‌آموز را منتشر مي‌كرد.» جعفري ادامه داد: «آيت‌الله طالقاني ابتدا در مسجد منشورالسلطان كه نزديك ميدان حر كنوني بود تفسير قرآن مي‌گفتند، اما از سال 1327 به بعد به مسجد هدايت كه در كنار قبر رضا قلي خان هدايت بود آمدند و درس‌هاي تفسير را آنجا ادامه دادند. البته اين مسجد در ابتدا بسيار كوچك بود اما در سال 1340 سالن كنوني مسجد ساخته شد و گسترش يافت. ناگفته نماند در خلال اين سالها ايامي بود كه ايشان ممنوع‌المنبر بودند ولي باز جلسات تفسير ادامه داشت و ايشان روي زمين مي‌نشستند و سخنراني مي‌كردند.» وي افزود: «هيچ كس فكر نمي‌كرد كه مرحوم طالقاني مجددا در سال 1357 به مسجد هدايت بازگردد. يادم هست كه خبرنگاران و عكاسان خارجي بسياري آمدند و بعد از سخنراني آيت‌الله طالقاني بود كه انقلاب ايران را انقلاب الله اكبر ناميدند. بدين جهت معتقدم مسجد هدايت تاريخ نوانديشي ديني است.» محمدمهدي جعفري با اشاره به حضور دانشجويان انجمن اسلامي در مسجد هدايت، گفت: «شبهاي جمعه با دوستانمان از جمله حنيف‌نژاد، سعيد محسن، بديع‌زادگان و ساير دوستان به مسجد هدايت مي‌رفتيم و با آموختن درسهاي تفسير مرحوم طالقاني با انرژي مضاعفي به كوي برمي‌گشتيم و آنها را براي ساير دانشجويان بازگو مي‌كرديم. پيوسته از رهنمودهاي ايشان استفاده مي‌كرديم تا اينكه در 5 بهمن سال 1341 مرحوم طالقاني و ساير فعالان سياسي آن زمان و عده‌اي از دانشجويان دستگير شدند، چراكه قرار بود فرداي آن روز شاه رفراندوم اصول دوازده‌گانه اصلاحات ارضي تا انقلاب اداري را برگزار كند و آن را متكي به رأي مردم نشان دهد و چون فعالان سياسي قصد روشنگري داشتند رژيم همه آنها را دستگير كرد.» وي ادامه داد: «در اين زمان ما فعاليتمان را بيشتر كرديم تا در خلأ به وجود آمده، رژيم به اهداف خود نرسد. در خرداد 1342 دستگير شديم و به زندان قزل قلعه و بعد به زندان موقت شهرباني منتقل شديم كه يك روز بعد از آن مرحوم طالقاني آزاد شد و ليكن احساس كرديم اين آزادي توطئه بوده است، چراكه در ماه محرم بود و ما در همان زندان به ايشان پيام داديم و ايشان گفته بودند متوجه هستم. ايشان نيز از همان شب آزادي به مسجد هدايت رفت و به افشاگري رژيم پرداخت. قصد ساواك آن بود كه شبهاي 9 و 10 محرم با اراذل و اوباش به مسجد هدايت بريزد و در يك درگيري و كشت و كشتار طالقاني را به عنوان محرك اصلي اين جريانات دستگير كند ولي ايشان با درايت و هوشمندي‌ اين قضيه را متوجه شده بود و در آن شب‌ها به مسجد نرفت و اين توطئه را خنثي كرد.» اين محقق و پژوهشگر به بيان خاطراتي از دوران زندان و درسهاي آيت‌الله طالقاني در آن ايام اشاره كرد و گفت: «مرحوم طالقاني در زندان هفته‌اي سه مرتبه جلسات تفسير قرآن برگزار مي‌كرد و من مرتب اين گفته‌ها را يادداشت مي‌كردم و جهت تصحيح و تكميل خدمت ايشان مي‌دادم، كه سرانجام اين مجموعه يادداشت‌ها شد تفسير پرتوي از قرآن كه بعدها منتشر شد.» وي افزود: «در آن زمان ما زنداني ساواك بوديم اما در اختيار شهرباني بوديم و در زندان شماره چهار قصر به سر مي‌برديم. چون اين دو نهاد مي‌خواستند در حوزه عمل خودشان مشكل پيش نيايد هر دو به ما آزادي عمل بيشتري داده بودند و اداره داخلي اين بند را به عهده خودمان واگذار كرده بودند. در اين بند معمولا مذهبي‌ها و فعالان سياسي از جمله مرحوم سحابي، طالقاني، بازرگان بودند و اين آقايان از فرصت استفاده كردند و يك كلاس درس به معناي واقعي ايجاد كرده بودند. گاهي نيز تريبون آزاد بود و از افسران حزب توده كه به آنجا منتقل شده بودند دعوت مي‌شد براي مباحث عقيدتي و سياسي در اين برنامه شركت كنند.» جعفري گفت: «ماجراي دادگاه نظامي آيت‌الله طالقاني مشهور است. مرحوم طالقاني در طول جلسات دادگاه هيچ سخني نمي‌گفت و دادگاه را تحريم كرده بود تا اينكه يك شب همه را به دادگاه بردند تا حكم را ابلاغ كنند. وقتي داشتند مي‌رفتند مرحوم طالقاني ايستاد و دستور داد آنها بايستند و سوره والفجر را خواند كه در آن دل شب بسيار مؤثر بود. گفت برويد به اربابتان بگوييد شما محكوم هستيد نه ما؛ من خودم شاهد بودم كه آنها از ترس پا به فرار گذاشتند. اين برخورد در افزايش روحيه دوستان بسيار مؤثر بود و ثابت كرد اين محكوميت‌ها هيچ تغييري در روند حركت انقلاب اسلامي ايجاد نمي‌كند.» وي با اشاره به آخرين نماز جمعه مرحوم طالقاني، گفت: «ايشان تأكيد زيادي به امر شوراها داشتند و از عملي نشدن آن گلايه‌مند بودند، چراكه شوراها را از اصول مسلم اسلام مي‌دانستند و بهترين وسيله براي دموكراسي و رشد و تربيت افراد.» گفت‌وگو از خبرنگار ايسنا: حسين سخنور																							 
, بازخواني جنگ تا فتح خرمشهر در گفت‌وگوي ايسنا با غلامعلي رشيد /‌?/ بايد با قدرت، آمريكا را به بازدارندگي برسانيم سرنوشت صدام روشن‌ترين نماد از سرنوشت متجاوز است																							 
, سرلشكر غلامعلي رشيد در ادامه گفت‌وگو با ايسنا هشت سال دفاع مقدس را به سه دوره متفاوت تقسيم كرد و گفت: «مرحله اول همان دوران تهاجم عراق است كه ظرف 40 روز خرمشهر سقوط ‌كرد. مرحله دوم ناكامي در آزادسازي مناطق اشغالي است و همانطور كه گفته شد چهار عمليات ناموفق در اين مرحله داشتيم. دوره آخر نيز از ماه ششم و هفتم جنگ آغاز مي‌شود و با تحول و شكل‌گيري روندي جديد، كم كم به اين نتيجه رسيديم كه مي‌توان جنگ را از روشهاي غير معمول كه تا به حال تجربه نكرده‌ايم ادامه داد. يادم هست در پايگاه منتظران شهادت با دوستان بحث مي‌كرديم كه در هر صورت بايد سياستهاي ادامه جنگ را تغيير دهيم. در دفترچه شهيد باقري نيز جمله‌اي وجود دارد كه نتايج همان بحث‌هاست. او مي‌گويد ما بايد به خود جرأت دهيم و شيوه جنگ را تغيير دهيم و به اين نتيجه رسيديم كه بايد به نيروي مردمي توجه بيشتري نماييم. لزومي ندارد جنگ را با روشهاي معمول ادامه دهيم. مي‌توانيم بجاي آنكه روز حمله كنيم شب حمله كنيم و اگر تانك به اندازه كافي نداريم با نيروهاي پياده حمله كنيم.» * موفقيت، حاصل همدلي و اتحاد جانشين رييس ستاد كل نيروهاي مسلح تصريح كرد: «با استفاده از اصل غافل‌گيري، به نتايج بسيار مثبتي دست پيدا كرديم و ياد گرفتيم كه لزوما نبايد از محورهاي مشخص كه در جنگ‌هاي كلاسيك مورد توجه قرار مي‌گيرد حمله كنيم. در همين زمينه اولين عملياتي كه بدين شكل در حد محدودي طراحي شد، توسط سردار عزيز جعفري صورت گرفت كه اعلام كرد من آماده‌ام به يك گروهان مكانيزه دشمن حمله كنم. او نقشه خود را توضيح داد و شهيد باقري، سردار رحيم صفوي و بنده نيز نقشه او را بررسي و قابل اجرا ارزيابي كرديم و از ارتش نيز خواستيم به ما پشتيباني توپخانه دهد. آنها نيز پذيرفتند و در نهايت عمليات با موفقيت كامل انجام شد و توانستيم 80 اسير بگيريم.» رشيد با اشاره به دومين عمليات موفق كه حاصل همكاري سپاه و ارتش و تيپ‌هاي نامنظم شهيد چمران بود، گفت: «در ارتفاعات الله اكبر در فروردين سال 1360 سه تيپ از ارتش، سه تيپ از سپاه و سه تيپ هم از نيروهاي نامنظم شهيد چمران حضور داشتند و منطقه‌اي كه قبل از آن گفته مي‌شد بايد با سلاح‌هاي هسته‌اي از پس آن برآمد به راحتي در اختيار ما قرار گرفت. همين پيروزي‌ها به تدريج اين اميدواري را ايجاد كرد كه مي‌توان با همين عملياتهاي كوچك و غير كلاسيك، جنگ را به نفع خود تغيير داد و به پيروزي‌هايي رسيد.» وي افزود: «يك شب قبل از عزل بني‌صدر، عملياتي با كمك شهيد خرازي و ساير دوستان طرح‌ريزي شد كه فرمانده كل قوا، خميني روح خدا نام گرفت. نيروهاي ما با ارتش مكانيزه عراق در پل مارد درگير شدند و جالب توجه است كه بچه‌ها 750 متر خاكريز تعجيلي زدند و نزديك 13 بار به اين خاكريز پاتك زدند، اما بچه‌ها مقاومت كردند و متأثر از اين عمليات نيز عراقي‌ها 7 كيلومتر عقب‌نشيني كردند. واقعا مي‌توان گفت كه بعد از بني‌صدر گشايشي ايجاد شد.» رشيد در خصوص ارتباط فرماندهي ارتش و سپاه و هماهنگي اين دو نيرو بعد از بني‌صدر گفت: «در نيمه سال دوم جنگ، شهيد صياد شيرازي كه آن زمان يك جوان 35 ساله بود به دستور امام فرمانده نيروي زميني ارتش شد و در سپاه نيز آقاي محسن رضايي كه او هم 27 سال بيشتر نداشت به فرماندهي سپاه منصوب شد. بعد از اين تحولات، ارتش و سپاه همكاري تنگاتنگي با هم داشتند.» سرلشكر رشيد ادامه داد: «بعد از اين تغيير و تحولات، مقطع آزادسازي مناطق اشغالي بر پايه عملياتهاي مشترك سپاه و ارتش شروع شد. به عنوان مثال براي شكست حصر آبادان كه در خاطرات مقام معظم رهبري نيز آمده است، طرحي در شوراي عالي دفاع تصويب و قرار شد سپاه و ارتش با هماهنگي هم 24 گردان نيرو وارد عمل كنند. يك گردان هم ژاندارمري اضافه كرد كه توانستيم ظرف 24 ساعت حصر آبادان را بشكنيم. بعد از شكست حصر آبادان بود كه فهميديم يك سال فرصت را از دست داده‌ايم و مي‌توانستيم از همان آغاز جنگ با چنين سياستهايي و عمليات‌هايي به پيروزي‌هاي چشمگيري نائل شويم.» وي در مورد قرارگاه مشترك كربلا گفت: «در رابطه با همكاري و ارتباط سپاه و ارتش قرار شد قرارگاههاي مشتركي بوجود آيد و قرارگاه كربلا نيز با همين هدف تأسيس شد. در عملياتهاي بعد از آن، در بستان يا طريق‌القدس نيروهاي سپاهي، بسيجي و ارتشي با هم ادغام شده بودند و امكان تفكيك آنها نبود. با يك فرمول برادرانه توانسته بوديم فرماندهي عمليات را مشخص كنيم و شهيد باقري و حسني سعدي به عنوان فرماندهان اين عمليات بودند ولي مشخص نبود كه فرمانده اصلي كيست. همانطور كه گفتم با فرمول‌هاي غير معمول به اين نتيجه رسيده بوديم و روحيه حاكم در بين فرماندهان و متعاقب آن بين نيروها كاملا برادرانه بود.» رشيد با اشاره به سه دوره ارتباط ارتش و سپاه، افزود: «ما مجددا پايان سال 1363 از ارتش جدا شديم ولي هماهنگي‌هاي لازم در قرارگاه خاتم توسط آقاي هاشمي رفسنجاني صورت مي‌گرفت. با اين حساب ما سه دوره مختلف در خصوص ارتباط سپاه و ارتش داريم: 10 ماه اول جنگ كه ارتش مستقل عمل مي‌كرد، 2 سال و نيم بعد از آن كه هر دو به صورت مشترك عمل مي‌كردند و از پايان سال 1363 تا آخر جنگ كه مجدد نيروها از هم جدا شدند.» * انديشه الهي را جايگزين انديشه كلاسيك كرديم سرلشكر رشيد با طرح سوالي در مورد تبديل شكست‌هاي زمان آغاز جنگ به پيروزي‌هاي بعد از آن، گفت: «اين پرسش مطرح است كه چه عاملي موجب اين تغييرات شد كه از آن ناكامي‌ها به پيروزي‌هاي ارزشمند و چشمگير رسيديم؟ ما يك تغيير رويكرد داشتيم و انديشه كلاسيك ابزارمحور را كنار گذاشتيم و به يك انديشه دفاعي و الهي انسان‌محور رو آورديم.» وي در ادامه با ذكر خاطره‌اي از شهيد صياد شيرازي، گفت: «ايشان در مورد عمليات طريق‌القدس از افسران رده بالاي ارتش خواسته بود تا نحوه عمليات را برآورد ‌كنند و آنها نيز در 13، 14 صفحه ارزيابي كرده بودند كه با اين امكانات اندك در مقابل امكانات گسترده ارتش عراق تدارك يك عمليات منطقي نيست. اما ايشان در ابتداي آن گزارش نوشته بودند إن‌شاءالله پيروز خواهيم بود و پاداش اين فعاليتها را خواهيد ديد كه چيزي جز پيروزي نيست.» * بايد با بازدارندگي مانع جنگ شويم وي در بخش ديگري از گفت‌وگوي خود با ايسنا اظهار داشت: «امروز تهديد وجود دارد و بايد با بازدارندگي، مانع از تحقق تهديد، يعني جنگ بشويم.» سرلشكر رشيد اظهار داشت: «برگزاري هفته دفاع مقدس در حقيقت بزرگداشت يك حماسه عظيم و مقاومت مردمي است كه در اوج سختي‌ها در برابر هجوم دشمن قرار گرفت كه تحت حمايت و پشتيباني استكبار جهاني و ارتجاع منطقه بود. ملت ايران با مقاومت جانانه و دلاورانه خود، دشمن را ناكام گذاشت.» وي افزود: «تجليل از هفته دفاع مقدس به معناي يادآوري تجاوز نيست. زيرا سرنوشت صدام روشن‌ترين نماد از سرنوشت متجاوز است. نفرت از آمريكا در عراق هم صورت ديگري از همين موضوع است.» رشيد گفت: «هفته دفاع مقدس يعني تجليل از دفاع مردمي و پايه‌گذاري سبك و روش جديدي از جنگ كه تدريجا تكامل يافت و به يك انديشه دفاعي تبديل شد و مي‌توان آن را به عنوان مكتب دفاعي تدوين كرد.» جانشين رييس ستاد كل نيروهاي مسلح تصريح كرد: «تجاوز، حاصل خوي و خصلت صدام به اضافه فقدان قدرت بازدارندگي ايران بود. امروز هم آمريكا همان خوي و خصلت را دارد و ما بايد با قدرت، آمريكا را به بازدارندگي برسانيم و مي‌توانيم اين كار را انجام دهيم.»																							 
, مدير روابط عمومي سازمان سنجش آموزش كشور تاكيد كرد: مهلت تحويل فرم تكميل شده انتخاب رشته عصر امروز تمام شده و به هيچ عنوان تمديد نمي‌شود. محمود بسطامي در گفت‌وگو با خبرنگار صنفي آموزشي خبرگزاري دانشجويان ايران، اظهار كرد: كارنامه و فرم انتخاب رشته داوطلبان در روزهاي چهارشنبه و پنجشنبه هفته گذشته توزيع شد و طي آن داوطلبان بايد فرم تكميل شده انتخاب رشته خود را در روزهاي يكشنبه و دوشنبه به حوزه‌هاي مربوطه تحويل مي دادند. بسطامي در خاتمه با بيان اينكه ساعت 19 امروز مهلت تحويل فرم انتخاب رشته تمام مي‌شود، گفت: داوطلباني كه زمان تحويل فرم انتخاب رشته آنها تمام شده مي‌توانند تا عصر امروز نسبت به تحويل فرم تكميل شده انتخاب رشته خود اقدام كنند.																							 
, معاون دانشجويي دانشگاه بوعلي سيناي همدان: لايحه وزارت علوم پس از اصلاح، آن لايحه‌اي نخواهد بود كه محوريت وزارت علوم را تثبيت نمايد																							 
, به گزارش خبرنگار آموزشي ايسنا در همدان، دكتر مهدي شريفيان معاون دانشجويي دانشگاه بوعلي سيناي همدان با بيان اين مطلب در مراسم سومين دوره‌ي انتخاب دانشجويان نمونه‌ دانشگاه بوعلي سينا‌، گفت: دانشگاههاي ما با گذشت 24 سال از انقلاب اسلامي همچنان در بخش خدمات هستند. وي گفت: فلسفه وجودي دانشگاهها تقويت علم و پژوهش است و بخش‌هاي سياسي و اجتماعي در كنار فعاليت‌هاي علمي بايد مطرح شوند. شريفيان افزود: لايحه‌ وزارت علوم كه توسط مجلس تصويب شد امروز با 34 ايراد پس فرستاد شده است كه اگر اين ايرادات رفع گردد اين لايحه‌اي نخواهد بود كه محوريت وزارت علوم را تثبيت نمايد. وي تاكيد كرد: اگر دانشگاهي اينگونه اداره شد قطعا كشور ما از قافله‌ علم عقب خواهد ماند و اين عقب ماندگي امروز به هيچ وجه قابل جبران نيست. وي ادامه داد: پيش بيني مي شود ظرف 10 سال آينده 8 ميليون نفر متقاضي ورود به دانشگاهها خواهند بود ما بايد تلاش كنيم ظرفيت‌هاي موجود را براي ورود اين استعدادهاي جوان فراهم نماييم. در ادامه اين مراسم دكتر ايلوخاني رييس دانشكده‌ علوم دانشگاه بوعلي سينا نيز گفت: كسي كه مي خواهد به امر پژوهش بپردازد بايد خودش يك محقق باشد تا مسير درست را انتخاب نمايد، مدرسي كه محقق نيست چگونه مي‌تواند دانشجوي محقق و پژوهشگر پرورش دهد. وي ادامه داد: شركت اساتيد و دانشجويان در همايش‌ها نقش مهمي دارد، چرا كه سبب مي‌شود آنها با آخرين دستاوردهاي علمي پژوهشي آشنا شوند. ايلوخاني گفت: اگر در جامعه‌اي مدير لايق و پژوهشگران نباشد نمي تواند ابراز و امكانات لازم را جهت تحقيق و پژوهش به خوبي در اختيار هيات علمي قرار دهد. در پايان از دانشجويان نمونه در زمينه‌هاي علمي، پژوهشي و فرهنگي هنري تقدير شد.																							 
, آزمون دارندگان مدرك معادل كارداني سال 1385 روز جمعه 20 بهمن برگزار مي‌شود. به گزارش سرويس صنفي آموزشي خبرگزاري دانشجويان ايران (ايسنا)، كارت كليه داوطلبان آزمون دارندگان مدرك معادل كارداني روز پنج شنبه 19 بهمن ماه توزيع مي‌شود. گفتني است،‌ جزييات توزيع كارت و برگزاري آزمون &nbsp;در روز دوشنبه از طريق سايت سازمان سنجش آموزش کشور به نشاني www.sanjesh.org به اطلاع كليه داوطلبان خواهد رسيد. شايان ذكر است، اين آزمون با هدف ارتقاي علمي و هموار كردن زمينه ادامه تحصيل و امكان شركت داوطلبان داراي مدرك معادل كارداني در آزمونهاي ورودي دانشگاه‌ها و موسسات آموزش عالي برگزار مي‌شود.																							 
, به گزارش سرويس آموزشي خبرگزاري دانشجويان ايران (ايسنا)، اين سايت كه در فازهاي ثبت نام دانشجويان، اداره خدمات آموزشي و اداره فارغ التحصيلان اطلاع رساني مي‌كند، با هدف جلوگيري از اتلاف وقت، هزينه نيروي انساني،‌ دقيق بودن، جوابگويي در تعداد بالاي استفاده كنندگان و راحتي سيستم براي استفاده كاربران راه‌اندازي شده است. سايت مذكور كه كاربران آنرا دانشجويان، خانواده دانشجو، استاد مشاور و مديران سيستم تشكيل مي‌دهند،‌ داراي اطلاعات جامعي از قبيل فارغ التحصيلان دانشگاه از سال ‌????، وضعيت تحصيلي دانشجو، قوانين و خدمات آموزشي دانشگاه مي‌باشد و خانواده دانشجويان مي‌توانند يا دريافت يك user name از اين سايت استفاده كنند.																							 
, علي محمد نمازي نماينده‌ي مردم لنجان و عضو كميسيون آموزش و تحقيقات مجلس شوراي اسلامي در گفت‌وگو با خبرنگار پارلماني خبرگزاري دانشجويان ايران (ايسنا) با بيان اين مطلب، اظهار داشت: دستيابي به آموزش عالي براي علاقه‌مندان با معضلاتي مواجه است. يكي از آنها بحث آزمون ورودي است و آزمون ورودي براي بعضي‌ها يك سد نفوذ ناپذير است كه گذر از آن بسيار مشكل بوده و از طرفي ورود به آموزش عالي نيز براي جوانان امر بسيار مطلوبي تلقي مي‌شود، پس بايد راه حلي براي اين معضل پيدا شود. وي افزود: چه بسا شخصي توانايي گذراندن دوره آموزش عالي را دارد، ولي به دليل روحي يا هر چيز ديگر نمي‌تواند از سد كنكور گذر كند، حال مسوولين پيش بيني كرده‌اند اين افراد اجازه يابند بدون كنكور وارد دانشگاه شوند و پس از گذراندن دو ترم با امتحانات مشكل و با سنجش دقيق آموخته‌هاي آنها، اگر واقعا ضوابط ادامه‌ي تحصيل را دارا بودند، ترم‌هاي بعدي دوره را نيز پشت سر بگذارند. نمازي ادامه داد: اگر چه امتحان ورودي حذف مي‌شود ولي اين‌گونه نيست كه اين ‌افراد بتوانند با هر ميزان يادگيري، ادامه تحصيل بدهند، بلكه شرايط احراز ارتقاء پايه‌ي تحصيلي براي اين‌گونه دانشجويان، دقيق‌تر و مشكل‌تر اعمال مي‌شود و با فرض اين موضوع، اشكالي ندارد افراد، با رعايت همه ضوابط بتوانند از آموزش عالي برخوردار شوند، ولي اگر خداي ناكرده در روند كار، سنجش اندازه گيري و امتحان از آنها، استاندارد لازم موجود نباشد اين به نفع نيست. نماينده مردم لنجان تصريح كرد: خانواده‌هاي كم درآمد بحث ديگري دارند، يعني براي اين‌گونه خانواده‌ها پيش بيني‌هايي صورت گرفته كه دارا بودن و برخوردار بودن براي ادامه‌ تحصيلات آموزش عالي، امتيازي تلقي نشود و به اين خانواده‌هاي كم بضاعت هم در اين خصوص توجه شده و لذا از اين لحاظ جاي نگراني نيست. وي بيان داشت: همچنين افراد شاغلي كه خواهان ارتقاء معلومات باشند، آموزش‌هاي پاره وقت زمينه‌اي براي اين افراد فراهم مي‌كند تا بتوانند ساعاتي از اوقات خود را براي كسب علم و دانش صرف كنند و در واقع اين افراد مي‌توانند از اهرم‌هايي كه جامعه در اختيار آنها مي‌گذارد، استفاده كنند. نمازي خاطرنشان كرد: فارغ التحصيلان مراكز آموزش عالي معضل دوم است. وقتي دانشگاه‌ها با انگيزه‌ي بالا بردن سطح علمي و آگاهي توسعه يافت تا مردم بتوانند با درجات عالي علمي، نقش خود را در جامعه ايفا كنند، اين معضل پيش آمد. ابتدا حرفي از مدرك‌گرايي براي كار نبود، ولي بعد بحث مدرك مطرح شد و در حال حاضر براي اين همه فارغ التحصيل، معضل اشتغال را ايجاد كرده است. وي گفت: صرفا به فكر ادامه‌ي تحصيل بودن، منهاي پيش بيني فرصت‌هاي اشتغال، كار درستي نيست. به هر حال اگر مشكل اشتغال جامعه حل شود و مردم دنبال تحصيل و كسب درجات علمي بيشتر به منظور افزايش سطح آگاهي جامعه باشند، امري خوب و پسنديده و توصيه‌ي پيامبر اكرم‌(ص) است، اما تحصيلات فقط به ‌خاطر اشتغال براي جامعه معضل مهمي است.																							 
, *بيش از نيم قرن ازملي شدن صنعت نفت گذشت* سليمي‌نمين : اطلاعات كاملي ازملي شدن نفت به ملت ارائه نشده است آگاهي از تاريخ،مهمترين منافع ملي يك ايراني است																							 
, مديردفترمطالعات وتدوين تاريخ ايران با اشاره به ضعف‌ هايي كه در كشور نسبت به اطلاع از دلايل و چگونگي ملي شدن صنعت نفت وجود دارد، تصريح كرد كه بدون اطلاع، دليل اين همه تلاش آمريكا براي تسلط بر ايران را درك نمي‌كنيم. عباس سليمي نمين درگفت وگو با خبرنگار تاريخ خبرگزاري دانشجويان ايران(ايسنا)، خاطرنشان كرد:«انعقاد قرارداد ننگين دارسي، استخراج نفت، كشيدن لوله به خليج فارس و عمده‌ي مقوله‌هاي مربوط به نفت به دوران قاجاريه و پهلوي بازمي‌گردد. در دوران قاجاريه بسياري از درآمدهاي نفتي كشور به هدر رفت. در آن دوران ملت ايران هيچ كنترلي، براستفاده از اين ماده حياتي نداشت و همواره احساس تحقير بر ملت ايران وجود داشته است.» وي اظهار داشت:«بر اساس قرارداد دارسي 16 درصد ازدرآمد نفت به ايران تعلق داشت، اما همين ميزان هم به بهانه‌هاي گوناگون پرداخت نمي‌شد. از سوي ديگر براي اين قرارداد و اهداي 16 درصدي حق نفت به ايران، حكميتي تعيين شده بود كه به موجب آن دولت انگليس اداره‌ي اين كليت را بر عهده‌ي شخصي انگليسي قرار داد، حكميتي كه در آن كاملا به نفع انگليس راي داده مي شد!» وي عدم نظارت ايران بر صادرات نفت را نيز از مشكلات پيش روي ملت ايران در آن سال‌ها دانست وافزود:« ايران حتي در مقابل تهديدهاي انگليس حق هيچگونه اعتراضي نداشت و گويي در قراردادهاي نفتي هيچ حقي نداشت، امكان چپاول نفت ايران به راحتي وجود داشت.» سليمي نمين ادامه داد:« دكتر مصدق نيز در خاطرات خود به اين نكته اشاره كرده است .او مي آورد بعدها متوجه شدم لوله‌هاي نفتي به عراق داده شده بود كه ملت ايران اصلا در اطلاع نبوده است!.» وي تصريح كرد: «علاوه بر اين در دوران رضاخان نيز شاهد تسلط كامل انگليسي‌ها بر مسائل داخلي ايران بوديم و متاسفانه برخلاف دوران قاجار كه مخالفت‌هايي بر سر اين تسلط از سوي مردم و مسوولين ابراز مي‌شد، در دوران رضا خان هيچ مقاومتي وجود نداشت و قرارداد 1919 با ايران بسته شد كه به موجب آن ايران به طور كامل تحت الحمايه انگليس شد. از سوي ديگر با خروج روس‌ها از ايران به دليل بروز مشكلات داخلي كشورشان، انگليسي‌ها به تنهايي توانستند زمينه‌ي تسلط كامل خود را بر ايران فراهم آورند.» مدير دفتر مطالعات و تدوين تاريخ ايران در ادامه گفت‌وگوي خود با ايسنا افزود:«پس از محو شدن قاجاراز صحنه‌ي حكومت ايران توسط انگليسي‌ها و روي كار آمدن رضا خان، مردم تازه متوجه شدند كه دليل تمايل تداوم تسلط انگليسي‌ها بر ايران مسئله‌ي نفت و تمديد مجدد قرارداد دارسي است. رضا خان مجددا مفاد قرارداد لغو شده دارسي را به اجرا گذاشت و حتي براي تثبيت اجراي اين مفاد آن را به تصويب مجلس نيز رساند.» وي خاطر نشان كرد :« تعدادي از دست‌اندركاران نفت در زمان رضا خان آگاهي كاملي بر بحران‌هاي ايجاد شده از سوي اين دولت داشتند.اين افراد مانند مصدق جرات نداشتند كمترين حرفي بزنند و حتي بعد از رفتن رضا خان نيز اين جرات را پيدا نكرده بودند. مصدق پس از ورودش به مجلس جريانات را يكي پس از ديگري بازگو كرد.» وي با بيان اينكه ملت ايران به دنبال زمينه‌اي براي پايان دادن به اين خفت بود،اظهار داشت:« پس از رفتن رضا خان آن زمينه ايجاد شد و ملت از همه آنچه بي‌اطلاع بود آگاه شد. اين مسئله موجبات افزايش تنفر ملت ايران از انگليس را فراهم آورد وبه آگاهي كامل نسبت به جنايات رضا خان، دست يافتند.» رييس دفتر مطالعات و تدوين تاريخ ايران، در ادامه با اشاره به جريان بروز تنفر عظيم و چشم‌گير ملت ايران از انگليس، خاطر نشان كرد: «ملت ايران به صورت قالب با قاطعيت خواستار خلعيت از تسلط بر ايران بودند و در مقابل تلاش بسياري براي ملي كردن صنعت نفت ايران داشته اند. از شهريور 20 به بعد تنفر ملت ايران به حدي مي‌رسد كه سازمان‌هاي وابسته به انگليس جرات بيان نقطه‌نظرات خود را نداشتند حتي نماينده‌هاي وابسته به انگليس هم در مجلس نمي‌توانست در مقابل ملي شدن صنعت نفت مقاومت كند.» وي اضافه كرد:«آيت‌الله كاشاني و دكتر مصدق در جريان ملي شدن نفت نقش بسياري داشتند، شعار ملي شدن صنعت نفت نيز به گفته‌ي خود مصدق، از جانب وي نبوده است و اولين بار شايد دكتر حسين فاطمي مطرح كرده باشد.كه ما هم اين گفته او را به عنوان نخست وزير ايران مبنا قرار مي دهيم » سليمي‌نمين همچنين تصريح كرد: «قبل از جريان نخست‌وزيري مصدق، يك جريان سياسي در كشور ايجاد شد و از طرفي بازگشت آيت‌الله كاشاني از تبعيد كه سابقه‌ي طولاني مبارزه در مقابل انگليسي‌ها داشت به عنوان عضو سياسي جديد در اين زمينه وظيفه‌ي بسيج كردن مردم را برعهده داشت. بحث مطالبه‌ي خلع يد از انگليس علاوه بر نياز به پايگاه اجتماعي، نيازمند بدنه‌ي كارشناسي نيز بود كه مصدق با داشتن سابقه‌ در دربار، با پذيرفتن پست نخست‌وزيري عهده‌دار جريان كارشناسي و تخصصي ملي شدن صنعت نفت شد و كسب پايگاه اجتماعي نيز بر عهده‌ي كاشاني بود. در نهايت مجموعه‌اي ايجاد شد كه بدنه ي كارشناسي، مردم و رهبري ديني را در بر داشت و تمامي اجزاي لازم براي ايجاد يك نهضت فراهم شد.» سليمي نمين در ادامه اظهار داشت:«مصدق در زمينه‌ي چگونگي مطرح شدن طرح اجرايي بعد از تصويب ماده واحد ملي شدن صنعت نفت در 29 اسفند سال 29 به صراحت مي‌گويد: شنبه 8 ارديبهشت 1330 كه روز جلسه‌ي مجلس نبود به مجلس شوراي ملي احضار شدم. اكثريت نمايندگان هم آمده بودند و مي‌خواستند در جلسه‌ي خصوصي به شور و مشورت پردازند و تمايل خود را براي تعيين نخست‌وزير به عرض شاهنشاه برسانند. از اينكه گفته مي‌شد آقاي حسين علاء استعفا داده است تعجب كردم چون كه روز ششم ارديبهشت شب كه خانه من آمده بودند و مي‌خواستند در يك موضوعي با من مشورت كنند هيچ از اين بابت صحبتي نكردند و چون قبل از اين ملاقات من در كميسيون نفت مجلس شوراي ملي بودم كه طرح نه ماده‌اي جمعي از نمايندگان كه براي ملي شدن صنعت نفت تنظيم شده بود از تصويب كميسيون گذشت نخست‌وزير را از جريان مطلع كردم و تقاضا نمودم كه روز يكشنبه نهم ارديبهشت در جلسه‌ي رسمي مجلس حضور يابند.» رييس دفتر مطالعات و تدوين تاريخ ايران همچنين با اشاره به اينكه روحانيت در صحنه‌ي سياسي به رهبري آيت‌الله كاشاني بود و آيت‌الله بروجردي كه رهبري حوزه‌ها را برعهده داشت وارد مسائل و حوزه‌ي سياسي نمي‌شد، گفت: «آيت‌الله كاشاني به عنوان رهبريت ديني انگيزه‌ي مقابله با انگليس را داشت اما مصدق به عنوان كارشناس اين جريان تعاملي دوستانه با انگليسي‌ها داشت و تنها جنبه‌ي ملي و طرفداري از منافع ملي را داشته است و تلاش نمي‌كرد براي دفاع از كشور هزينه‌ي بالايي بدهد و در اين مجموعه بايد از تلاش فداييان اسلام كه در زمينه‌ي اعتقادي و ديني تاكيد زيادي داشتند ياد كرد و با درخواست جبهه‌ي ملي و توسط فداييان اسلام، رزم‌آرا حذف شد و فضاي مناسبي براي ملي شدن صنعت نفت ايجاد شد.» وي در خصوص جريان ملي شدن صنعت نفت در شرايط كنوني نيز اظهارداشت: «متاسفانه جامعه‌ي ما از جناياتي كه انگليسي‌ها براثر سلطه‌ بر ما داشته‌اند اطلاع دقيقي ندارند. اگر متوجه اتفاقاتي كه بر سر ايران در جريان ملي شدن صنعت نفت افتاده است بشويم نگاه‌مان بسيار متفاوت خواهد شد.» سليمي نمين درادامه با استناد به يكي از سخنان دكتر مصدق كه در آن آمده هر موقع به وقايع تحقير ملت ايران توسط انگليسي‌ها فكر مي‌كنم اشك از چشم‌هايم سرازير مي‌شود، گقت:« تاريخ‌نگاري در كشور به گونه‌اي بوده كه اطلاعات كاملي به ملت ارائه نشده است و حتي در خود خاطرات مصدق هم اطلاعات كاملي از اين جريانات وجود ندارد، امروز متاسفانه علي‌رغم ملي شدن صنعت نفت اطلاع چنداني از تاريخچه‌ي ملت ايران و آنچه بر اين ملت گذشته است وجود ندارد و در دست ملت ايران نيست وبدون اطلاع دليل اين همه تلاش آمريكا براي تسلط بر ايران را درك نمي‌كنيم.»																							 
, ناگفته‌هاي جنگ‌از زبان محسن رضايي مك فارلين،ادامه جنگ پس‌ازفتح خرمشهر،پذيرش قطعنامه‌و.. رضايي پس‌ازگفت‌وگوباايسنا:تاكنون بااين صراحت درباره جنگ سخن نگفته بودم																							 
, محسن رضايي، فرمانده سابق كل سپاه پاسداران انقلاب اسلامي در دوران جنگ تحميلي نقش عمده‌اي در تصميم‌گيريها و تصميم‌سازيها داشت. او كه از بيست‌ و هفت سالگي در حالي كه يك سال از جنگ گذشته بود با حكم حضرت امام(ره) فرماندهي كل سپاه را بر عهده گرفت، از مواردي سخن مي‌گويد كه به گفته خودش تاكنون به اين صراحت مطرح نكرده است. رضايي ماجراي مك فارلين، ادامه جنگ پس از فتح خرمشهر و پذيرش قطعنامه را مقاطعي از جنگ مي‌داند كه تاكنون در مورد آنها كمتر از جزييات گفته شده است. او به خبرنگار ايسنا مي‌گويد: « بسياري از مسائل ناگفته جنگ وجود دارد كه براي بيان آنها بايد صبر كرد تا شرايط تغيير كند. ممكن است با گفتن اين مسائل سوء برداشت‌هايي به وجود آيد كه در وضعيت فعلي كشور اثرات نامطلوبي داشته باشد.» رضايي در خصوص ناگفته‌هايش از ماجراي مك فارلين مي‌گويد:« در مساله مك فارلين وقتي متوجه شديم سياسيون در پشت صحنه كار مي‌كنند،‌ گفتيم اگر ما (نظامي‌ها) مديريت كار را در دست نگيريم ممكن است اين مذاكرات براي پيروزي ما در جنگ نتيجه‌اي نداشته باشد؛ با اين انگيزه مديريت ماجراي مك فارلين را از وسط راه در اختيار گرفتيم كه نتيجه مذاكرات را به تجهيزات نظامي و دستاوردهايي براي ادامه جنگ بكشانيم. تاكنون اين مساله را با اين صراحت نگفته‌ام.» فرمانده سابق كل سپاه درباره اينكه اگر نظامي‌ها در اين ماجرا دخالت نمي‌كردند چه اتفاقي مي‌افتاد؟ مي‌گويد:« بيشتر به مذاكرات سياسي كشيده مي‌شد و ممكن بود كه دستاوردي براي پيروزي ما در جنگ نداشته باشد. لذا همان مقدار «تاو» هم كه از آمريكا گرفتيم، هرچند كه مختصر بود، محصول همين دخالت نظامي‌ها بود.» او سپس نسبت به ترويج نظرات غلط مبني بر ادامه جنگ پس از فتح خرمشهر هشدار مي‌دهد: « عده‌اي مشغول تزريق نكته غلطي در افكار عمومي هستند كه بعد از آزادي خرمشهر ايران مي‌توانست صلح كند اما صلح نكرد و يا ايران مي‌توانست آتش‌بس كند.» رضايي معتقد است كه اگر ايران در آن مقطع آتش‌بس مي‌كرد اين جنگ 20 سال طول مي‌كشيد و مي‌گويد: « اين ادعا قابل اثبات است. اگر ايران عملياتهاي بعدي را پس از آزادي خرمشهر انجام نمي‌داد، قطعنامه 598 هم صادر نمي‌شد.» او در خصوص مقطع پذيرش قطعنامه هم خاطرنشان مي‌كند:« در روزهاي پاياني جنگ همه به امام نامه مي‌نوشتند، ولي بعضي از نامه‌ها براي ادامه جنگ بود با گرفتن امكانات و در بعضي از نامه‌ها هم با زبان بي‌زباني گفته مي‌شد ديگر نمي‌توانيم بجنگيم. اما نتيجه مشترك اين بود كه ادامه جنگ به شكل قديم امكانپذير نيست. اين نامه‌ها در پذيرش قطعنامه موثر بودند. البته اگر ريز مذاكرات دو جلسه مسولان سياسي با امام منتشر شود، آن موقع بيشتر مشخص مي‌شود كه اين نامه‌ها تا قبل از آن جلسات اثر خاصي روي امام (ره) نداشتند. اگر آن جلسات با امام برگزار نمي‌شد، شايد امام براي پذيرش قطعنامه تصميم نمي‌گرفتند.» متن گفت‌وگوي خبرنگار تاريخ خبرگزاري دانشجويان ايران (ايسنا) با محسن رضايي به اين شرح است: * جنگ پاسخ قدرتهاي بين‌المللي به انقلاب مردم ايران بود ايسنا: عمده دلايل و عوامل جنگ را در چه زمينه‌هايي بايد جست‌وجو كرد؟ رضايي: به نظر من رابطه جنگ تحميلي و انقلاب ايران يك رابطه علي و معلولي است. يعني دليل اصلي آغاز جنگ در سال 1359 را بايد در انقلاب مردم ايران در سال 1357 جست‌وجو كرد، جنگ پاسخ قدرتهاي بين‌المللي به انقلاب مردم ايران بود. در تعبير نظامي‌ها جنگ پاتك به انقلاب بود. كشورهاي ديگر هم كه در جنگ عليه ايران با صدام متحد شدند انگيزه‌ مشتركشان بحث رويارويي و كنترل انقلاب بود. كشورهاي عربي از جمله كويت، عربستان و اردن از اين قبيل بودند. ايسنا: چرا انقلاب اسلامي انگيزه‌ مشترك كشورهاي عربي با آمريكا و شوروي شده بود؟ رضايي: در اتحاد دشمنان ايران 4 انگيزه مهم به چشم مي‌خورد. همانطور كه گفتم عامل مشترك همه آنان كنترل انقلاب اسلامي است. كشورهاي عربي و كشورهاي منطقه ترس داشتند كه با به ثمر رسيدن انقلاب آرامش منطقه از بين برود و امنيت آنان از جانب ايران مورد تهديد قرار گيرد. در مورد عراق بايد گفت صدام به دنبال تسلط بر شمال خليج فارس از طريق اشغال جزيره آبادان و اروندرود بود تا بتواند بر اين منطقه اعمال قدرت كند؛ اما انگيزه آمريكايي‌ها چيز ديگري بود، آنها مي‌خواستند با يك فشار نظامي عليه ايران نظم قديم از دست رفته را بازگردانند و شوروي‌ها نيز به دليل حضور در افغانستان مي‌خواستند از مزاحمت آمريكا راحت باشند و لذا بر سر ايران و افغانستان با آمريكا تباني كرده بودند. * آيا مي‌شد با ديپلماسي درست وقوع جنگ را به تاخير انداخت؟ ايسنا: آيا با در نظر گرفتن شرايط وقت و اتخاذ يك ديپلماسي متفاوت امكان جلوگيري از بروز جنگ وجود داشت؟ رضايي: در عالم ديپلماسي مي‌توان از وقوع حوادث جلوگيري كرد و يا آنكه آنها را به تعويق انداخت. در مورد جنگ ايران و عراق فكر مي‌كنم مي‌شد با اتخاذ يك ديپلماسي متفاوت و قوي‌تر، جنگ را به تأخير انداخت؛ اما نمي‌شد بطور مطلق از وقوع آن جلوگيري كرد، چراكه عراق مدتها بود كه رفتار خود را نسبت به انقلاب تغيير داده بود و از شروع انقلاب تا آغاز جنگ يعني مدت 2 سال و نيم بد رفتاري داشت. در سالهاي 1358 و 1359 به سفارتخانه‌هاي ايران، شهرها و پاسگاههاي مرزي حمله ‌كرد. در حقيقت همزمان با اوج‌گيري انقلاب يك چرخش در تصميمات و مواضع صدام به وجود آمده بود كه بدون گرفتن امتيازاتي از انقلابيون كوتاه نمي‌آمد كه مسلما ايران نيز حاضر به اعطاي امتيازات واهي به صدام نبود. اگر ديپلماسي ايران در سالهاي ابتدايي جنگ، ديپلماسي درستي بود شايد مي‌شد جنگ را يك يا دو سال به تاخير انداخت. ولي بطور مطلق نمي‌شد از وقوع جنگ جلوگيري كرد. به همين دليل است كه با توجه به شرايط فوق و تحريك آمريكا بروز جنگ قطعي بود. ايسنا: آن موقع چند تن از سران رژيم بعثي براي مذاكره قصد ورود به ايران را داشتند. چرا با ورود آنها به ايران موافقت نشد؟ رضايي: سطح روابط ديپلماتيك ما با عراق از سفارتخانه به كنسولگري تنزل پيدا كرده بود. البته نگاه دولت بني‌صدر به عراق مثبت نبود. ايسنا: زمان حمله عراق به ايران كجا بوديد؟ هنگامي كه خبر حمله هوايي عراق را شنيديد چه واكنشي داشتيد؟ رضايي: من قبل از آغاز جنگ مسؤول اداره اطلاعات سپاه بودم. وقتي جنگ شروع شد در تهران بودم كه صداي انفجارهاي مهيبي را شنيدم و چون پيش‌زمينه ذهني داشتم حدس زدم كه بايد حمله موشك‌هاي عراقي باشد. بلافاصله تيم‌هايي را به محل انفجارها از جمله فرودگاه مهرآباد كه بمباران شده بود ارسال كرديم تا اطلاع دقيق‌تري پيدا كنيم. بعد از مدتي متوجه شديم كه جنگ سراسري و گسترده است و در حد حمله ساده‌اي به تهران نيست. ايسنا: آن زمان فرمانده سپاه پاسداران انقلاب اسلامي چه كسي بود؟ رضايي: آقاي مرتضي رضايي. ايسنا: با توجه به تازه تاسيس بودن سپاه، نحوه سازماندهي نيروها براي مقابله با عراقي‌ها و اعزام به جبهه‌ها چگونه بود؟ رضايي: در سال اول جنگ سپاه سازمان رزمي و نظامي نداشت و همه اعضاي سپاه به صورت داوطلبانه و انفرادي شركت مي‌كردند. در 9 ماه اول جنگ دوستان ارتش چهار عمليات بزرگ انجام دادند كه شكست خوردند و پاسداران هم به صورت كاملا خودجوش و مردمي عمليات محدود انجام مي‌دادند. سپاه پاسداران در آن زمان هيچ گردان و تيپ و لشكري نداشت. به عنوان مثال عده‌اي در پاوه به فرماندهي شهيد همت، عده‌اي در كردستان به فرماندهي احمد متوسليان يا در قصر شيرين برادر پيچك و عده‌اي ديگر از رزمندگان مشغول بودند و جبهه جنوب نيز به چند محور تقسيم شده بود. مثلا محور سوسنگرد، محور آبادان و يا محور خرمشهر. رزمندگان به اين محورها اعزام و در خطوط دفاعي مستقر مي‌شدند و ارتباطي بين محورها با هم نداشتند. بيشتر كارهاي شناسايي عمليات بود و اگر عملياتي بود در حد كارهاي ايذايي، در مجموع همان‌طور كه گفتم سپاه در آغاز جنگ آن نظام لازم را نداشت. مرحله دوم سازماندهي نيروهاي سپاه از زماني آغاز شد كه من فرمانده كل سپاه شدم. ايسنا: نحوه انتخابتان به عنوان فرمانده سپاه پاسداران انقلاب اسلامي چگونه بود؟ رضايي: بنده در نيمه اول شهريور سال 1360 به عنوان فرمانده سپاه حكم را از حضرت امام (ره) دريافت كردم. يك روز حاج احمد آقا مرا خواستند و گفتند امام با شما كار دارد. به جماران رفتم و با امام ملاقات كردم. ايشان به من گفتند:«چند سال داري؟» گفتم: «27 سال». امام فرمود:«من فردا حكم فرماندهي سپاه را به تو مي‌دهم و تو نيروهاي انقلابي را جمع كن و با همكاري آنان سپاه را سر و سامان دهيد.» ما در ابتدا در محوري يك تيپ ايجاد كرديم، تيپ‌هاي رزمي كه فرماندهي آنها را شهيد باكري، شهيد كاظمي، شهيد همت، شهيد متوسليان و ... به عهده داشتند به طوري كه در طريق‌القدس ما 3 تيپ داشتيم و در بيت‌المقدس 12 تيپ. يعني در عرض يك سال 12 تيپ رزمي تشكيل داده بوديم كه بطور جدي و اصولي با ساز و برگ و شاكله نظامي وارد كارزار جنگ شده بودند. ايسنا: رابطه‌تان با دولت بني‌صدر چطور بود؟ رضايي: وقتي بني‌صدر فرار كرده بود فرمانده سپاه شدم. ايسنا: قبل از آن چطور؟ رضايي: معمولا با هم اختلاف داشتيم. بني‌صدر با حزب جمهوري و نيروهاي انقلاب اختلاف داشت. در رابطه با برخورد با ضد انقلاب و نحوه جنگيدن با نيروهاي انقلاب اختلاف داشت. اين دو اختلاف مجزا از هم بودند. يعني نيروهاي انقلاب جزء حزب جمهوري نبودند وليكن به دليل نحوه عملكرد بني‌صدر در آزادسازي استانهاي ايران، با نيروهاي انقلاب اختلاف داشت. ايسنا: همانطور كه مي‌دانيم ارتش در سال اول جنگ تحت نظر بني‌صدر عمل مي‌كرد. در آن زمان بين فرماندهان ارتش و سپاه اختلاف وجود داشت و بدون شك اين اختلاف مي‌توانست توان نظامي ما را كاهش دهد. شما به عنوان فرمانده سپاه چطور اين اختلافات را حل مي‌كرديد؟ رضايي: تا قبل از آنكه من فرمانده سپاه شوم كم و بيش اختلافات جدي بود اما بعد از آنكه من فرمانده سپاه شدم و نيز بعد از مدت كوتاهي كه برادر عزيزم شهيد صياد شيرازي فرمانده نيروي زميني ارتش شد يگانگي و دوستي جاي اختلاف را گرفت تا جايي كه قرارگاههاي مشترك تأسيس كرديم و در شب‌هاي عمليات در يك قرارگاه حضور داشتيم. در حقيقت زندگي مشترك قرارگاهي در نبرد شبانه‌روزي با دشمن به روش جاري تبديل شده بود. مثلا قرارگاه‌هاي مشترك كربلا متشكل از قرارگاه كربلاي ارتش به فرماندهي حسني سعدي و قرارگاه كربلاي سپاه به فرماندهي شهيد باقري بود كه در عمليات فتح‌المبين با هم يگانها را اداره مي‌كردند و روابط بسيار صميمي و دوستانه‌اي بين هر دو بوجود آمده بود. ايسنا: با ساير نيروهاي ارتش مثلا نيروي دريايي و هوايي چطور؟ رضايي: اصل كار با نيروي زميني بود. با نيروي دريايي حوزه مشترك نداشتيم. نيروي هوايي هم از نيروي زميني پشتيباني مي‌كرد. لذا اگر با نيروي زميني هماهنگ مي‌شديم خود به خود نيروي هوايي هم با ما هماهنگ بود. * استراتژي آمريكا: جنگ ايران و عراق نبايد برنده داشته باشد ايسنا: مقطع آغاز جنگ تا فتح خرمشهر را چگونه تحليل مي‌كنيد؟ رضايي: استراتژي عراق و آمريكا هم در قبل از فتح خرمشهر و بعد از آن متفاوت بود. در قبل از فتح خرمشهر صدام و حاميان او از جمله آمريكا تصور مي‌كردند به راحتي مي‌توانند به تهران برسند و ايران را تحت تصرف خود درآورند چرا كه در ابتداي حمله به ايران بيش از 1200 كيلومتر مرز ايران سقوط كرده بود و در سال اول هم ايران نتوانست حتي يك عمليات موفق در پس گرفتن نيروهايش داشته باشد. اما بعد از فتح خرمشهر و شكست سنگين عراق، دور جديدي از استراتژي‌هاي آمريكا آغاز شد. استراتژي آمريكا در آن جمله معروف كسينجر بود كه گفت جنگ ايران و عراق نبايد برنده‌اي داشته باشد و اگر 20 سال هم طول كشيد بايد بدون برنده‌ باشد. اين استراتژي تا عمليات كربلاي پنج كه قطعنامه 598 تدوين شد ادامه يافت اما بعد از آن شاهد تغيير استراتژي آمريكايي‌ها بوديم. آنها اين بار گفتند كه جنگ هرچه سريعتر بايد در چارچوب 598 تمام شود. استراتژي ايران هم در طول جنگ چند بار تغيير كرد. در سال اول استراتژي ايران يك استراتژي سياسي بود و در سال دوم تا آزادسازي خرمشهر استراتژي ايران نظامي شد. * امام با ادامه جنگ پس از فتح خرمشهر مخالف نبود ايسنا: نظراتي مطرح مي‌شود مبني بر اينكه امام عقيده داشتند كه بعد از فتح خرمشهر وارد خاك عراق نشويم و پشت مرزها به دفاع بپردازيم. براي اين نظر هم سه دليل مطرح مي‌شد. يكي اينكه اگر وارد خاك عراق شويم مردم عراق به دليل تعصب فراوان خود بيشتر مي‌جنگند. دوم اينكه شيوخ منطقه بيشتر از عراق حمايت خواهند كرد و سوم اينكه دنيا رسمي‌تر ما را تحت فشار قرار خواهد داد. اما پس از طرح نظرات كارشناسان نظامي امام مي‌پذيرند كه وارد خاك عراق شويم. چه شد كه ايران تصميم گرفت هم جنگ را ادامه دهد و هم وارد خاك عراق شود؟ رضايي: امام با ادامه جنگ مخالف نبود. امام هيچ‌گاه نگفت كه سر مرزها بمانيد و وارد خاك عراق نشويد. اين مساله به عنوان يك پرسش براي ايشان مطرح بود. امام مي‌گفتند با توجه با اينكه دلايلي وجود دارد چرا شما سر مرز نمي‌مانيد؟ اين بحث پيش آمد كه آيا بر سر مرزها بمانيم و بجنگيم يا وارد خاك عراق شويم و به نبرد ادامه دهيم؟ در جلسه مشتركي كه ما نظامي‌ها و سياسيون با حضرت امام داشتيم نظراتمان را براي امام (ره) بيان كرديم. ايسنا: سياسيون چه كساني بودند؟ رضايي: مقام معظم رهبري، آقاي هاشمي رفسنجاني، آقاي ميرحسين موسوي، آقاي موسوي اردبيلي و دكتر ولايتي و حاج احمد آقا معمولا در جلسات حضور داشتند. نظر تمام سياسيون اين بود كه جنگ نبايد به مرز متوقف شود. ابتدا آقاي هاشمي به نمايندگي سياسيون سخن گفت و عنوان كرد كه نبايد بر سر مرزها بمانيم. استدلال اين بود كه اگر بخواهيم جنگ را تمام كنيم بايد يك اهرم فشار داشته باشيم كه به وسيله آن بتوانيم در ميز مذاكره آبرومندانه جنگ را تمام كنيم و به حقوقمان برسيم. ضمن آنكه هنوز مناطقي چون مهران، نفت‌شهر، ميمك و ارتفاعات مسلط به قصر شيرين در تصرف نيروهاي بعثي بود كه الزام پيش‌روي به خاك عراق را دو چندان مي‌كرد. بعد از آن امام رو به نظامي‌ها كرد و فرمود نظر شما چيست؟ مرحوم ظهيرنژاد (رييس ستاد مشترك ارتش) پاسخ داد: ما اگر بر سر مرزها باقي بمانيم و آتش‌بس شود آن‌گاه بايد نيروهاي وسيعي را بر سر مرزها نگهداريم ولي اگر به خاك عراق پيش‌روي كنيم و خود را به پشت اروند برسانيم آنجا با يك نيروي كم ولي مطمئن مي‌توانيم از حمله مجدد ارتش عراق جلوگيري و آنها را زمين‌گير كنيم و به آساني از مرزها دفاع كنيم. بعد از سخنان مرحوم ظهيرنژاد امام رو به من كرد و گفت:نظر شما چيست؟ من هم گفتم با نظرات مطرح شده موافقم. مرز جنوبي ايران قابل دفاع نيست. امام در پايان جلسه فرمودند راجع به اين پيشنهاد فكر مي‌كنم و پاسخ مي‌دهم. امام پيش‌روي به خاك عراق را تاييد كردند و فرمودند چند نكته را توجه داشته باشيد يكي اينكه صريحا اعلام كنيد كه ما چشم طمع به خاك عراق نداريم ثانيا با مردم عراق كاري نداشته باشيد به طوري كه مردم بفهمند شما با ارتش عراق درگير هستيد نه با مردم عراق، ثالثا كاري كنيد كه افكار عمومي ما را متجاوز قلمداد نكنند. ايسنا: فضاي آن روز جامعه پس از فتح خرمشهر چگونه بود؟ رضايي: فشار شديدي از سوي افكار عمومي وارد مي‌شد كه ايران كار صدام را تمام كند. ايسنا: ماجراي حمله به محل اجلاس غير متعهدها در بغداد چه بود؟ رضايي: يكي از مسائل مهم جنگ، مسائل رواني است. يعني اگر كشوري قدرت‌نمايي بيشتري انجام دهد، يا پشتوانه بين‌المللي بيشتري نشان دهد، در افكار عمومي كشور مقابل خيلي تاثير دارد. عراقي‌ها دنبال اين بودند كه كنفرانس غير متعهدها را در عراق تشكيل دهند و بعد هم اعلام كنند همه كشورهاي غير متعهد طرفدار عراق هستند. تنها چيزي كه مي‌توانست اين كنفرانس را لغو كند، اين بود كه ثابت شود بغداد ناامن است. به همين دليل با وجود دفاع هوايي فوق‌العاده از آسمان بغداد، چند نفر از خلبانان شجاع از جمله شهيد دوران اعلام آمادگي كردند كه بغداد را ناامن كنند. نتيجه‌ي اين حمله اين بود كه ثابت شد عراق كشوري نيست كه جامعه بين‌الملل بخواهد از آن حمايت كند. ايسنا: بعد از فتح خرمشهر شعارهايي مثل جنگ جنگ تا پيروزي به جنگ جنگ تا يك پيروزي يا رفع كل فتنه تبديل شد. شما در يكي از مصاحبه‌هايتان گفته بوديد اين استراتژي مصوب نظام بعد از فتح خرمشهر بود. حقيقت موضوع چه بود؟ رضايي: پس از فتح خرمشهر استراتژي دوگانه‌اي مطرح شد. يكي استراتژي سياسيون كه مي‌گفتند جنگ جنگ تا يك عمليات موفق و يكي‌ استراتژي نظامي‌ها كه مي‌گفتند جنگ جنگ تا رفع فتنه در جهان. امام استراتژي دوم را به لحاظ اعتقادي قبول داشتند و معتقد به مبارزه تا رفع فتنه در جهان بودند. نظر امام در رابطه با ادامه جنگ بعد از فتح خرمشهر نيز به همين منوال بود و چون هم سياسيون و هم نظامي‌ها معتقد به ادامه جنگ در خاك عراق بودند، ايشان نيز با ادامه جنگ بعد از فتح خرمشهر مخالفتي نكردند. ايسنا: با توجه به صحبتهاي شما هم سياسيون و هم نظاميان بعد از فتح خرمشهر موافق پيش‌روي در خاك عراق بودند پس آن تفاوت استراتژي مشخصا در چه زمينه‌اي بود؟ رضايي: همانطور كه گفتم همگي موافق پيش‌روي در خاك عراق بودند اما سياسيون مي‌گفتند شما يك عمليات داشته باشيد تا با كمك آن عمليات موفق و از طريق ديپلماسي جنگ خاتمه يابد. اما طبق آنچه گفته شد هم امام و هم نظاميان استراتژي جنگ جنگ تا سقوط صدام را داشتند و معتقد بودند تا صدام سقوط نكند هر لحظه امكان جنگ و تجاوز به مرزها وجود دارد و ايران امنيت نخواهد داشت. سياسيون مي‌گفتند ما امكانات چنين استراتژي و چنين جنگي را نداريم، ثانيا با استراتژي اول مي‌توانيم جنگ را به اتمام رسانيم و امام هم اگرچه قائل به استراتژي دوم بودند اما اختيار جنگ را به عهده سياسيون گذاشته بودند. تأكيد مي‌كنم كه امام هيچ‌گاه نظر خود را تحميل نكردند. عملا استراتژي سياسيون به نتيجه نرسيد و جنگ طولاني شد. * نمي‌خواستيم ناوهاي آمريكايي را بزنيم ايسنا: ماجراي اسكورت نفت‌كش‌هاي كويتي توسط ناوهاي آمريكايي و نظر امام در اين خصوص چه بود؟ رضايي: توجه داشته باشيد امام بارها در جنگ نظرات متفاوتي داشتند اما هيچ‌گاه نظر خودشان را تحميل نمي‌كردند بلكه همواره نظرشان را مطرح مي‌كردند و تصميم‌گيري را به عهده سياسيون و نظامي‌ها مي‌گذاشتند. به خاطر دارم نظر امام درباره ناوهاي آمريكا كه براي اسكورت كشتي‌هاي نفتي كويت به خليج فارس آمده بودند اين بود كه به هر طريق مانع اين كار شويم ولي هيچ‌گاه اين اتفاق نيفتاد. ماجرا از اين قرار بود كه عراقي‌ها در ابتدا كشتي‌هاي نفتكش ما را مي‌زدند تا نتوانيم نفت را براي فروش جابجا كنيم. ابداع ما اين بود كه ما با قايق‌هاي تندرو به كشتي‌هاي نفتكش آنها و كشورهايي كه با آنها مبادله داشتند مثل عربستان و كويت حمله مي‌كرديم و آنها را منفجر مي‌كرديم. به اين صورت موازنه‌اي به وجود آمده بود اما بعد از مدتي آمريكا تصميم گرفت ناوهاي خود را وارد اين درگيري كند و طبيعتا اين سبب مي‌شد موازنه مجددا از بين برود. در مواجهه با اين موضوع اختلاف ‌نظر به وجود آمد.مسوولان سياسي نزد امام رفتند و ماجرا را با ايشان در ميان گذاشتند. ايشان فرمودند اگر من جاي شما بودم همان ناو اول را كه وارد تنگه هرمز مي‌شود مي زدم ولي تصميم‌گيري نهايي با خود شماست. بعدا تصميم بر آن شد كه صلاح نيست چنين كاري شود و امام نيز به راحتي پذيرفتند. ايسنا: با توجه به تحريم‌ها و همچنين كمبود امكانات و تجهيزات نظامي، چگونه اين كمبودها را جبران و وسائل مورد نياز را فراهم مي‌كرديم؟ رضايي: يكي از بزرگترين مشكلات ما در زمان جنگ تدارك تجهيزات نظامي بود. همانطور كه اشاره داشتيد ما در آن زمان در تحريم به سر مي‌برديم و حتي بسياري از وسايل غير نظامي را كه ممكن بود در جنگ استفاده شود به ما نمي‌فروختند. مثلا فروش بعضي از ماشين‌هاي راهسازي نيز ممنوع بود و كشورهايي مثل ژاپن، فرانسه، آلمان و ... هم از فروش اين وسايل و ادوات به ما سر باز مي‌زدند. لذا ما در يك مقطع در محاصره كامل به سر مي‌برديم و حتي به دليل آنكه خيلي از تجهيزاتي كه از قبل خريداري كرده بوديم غربي بود غير قابل استفاده بود چون قطعات يدكي آن را به ما نمي‌فروختند و در صورت بروز كوچكترين مشكلي در هر كدام عملا قابل بهره‌برداري نبودند. مي‌توانم بگويم ما واقعا خلع سلاح شده بوديم و به همين سبب مجبور شديم كه همه اين امور را خودمان فرا بگيريم از مهمات‌سازي گرفته تا تعمير هواپيماهاي پيچيده در ضمن آنكه در خيلي از عمليات‌ها اسلحه، توپ، تانك و مهمات زيادي غنميت مي‌گرفتيم. جالب است بدانيد بعد از آزادسازي خرمشهر آنقدر وسايل جنگي غنميت گرفتيم كه تا سه سال بعد از آن در هر عمليات از غنميت‌هاي ارتش عراق عليه خودشان استفاده مي‌كرديم و چون خيلي از سلاح‌هاي ارتش عراق شرقي بود براي ما نيز كاملا قابل استفاده بود. از سوي ديگر، ايران منابع بالقوه فراوان اقتصادي و صنعتي داشت. اگر مسوولان سياسي ايران تصميم به يك جنگ تمام عيار گرفته بودند اقتصاد و صنعت ايران شكوفا مي‌شد و جنگ هم كمتر از هشت سال تمام مي‌شد. * مك فارلين قصد داشت با شكلات دهان ما را شيرين كند ايسنا: ماجراي مك فارلين چه بود؟ رضايي:در ماجراي مك فارلين از طرف آمريكايي‌ها وعده‌ها و پيشنهادهايي به دولت ايران از طريق آقاي محسن كنگرلو كه در آن موقع به دولت هم مشاوره مي‌داد، داده شده بود و بعد از آن آقاي هاشمي هدايت ارتباط را بر عهده گرفت. به آمريكاييها گفته شده بود شما ابتدا صداقت خود را ثابت كنيد بعدا با هم پشت ميز مذاكرات بنشينيم. آمريكاييها به واسطه چندين عمليات ناموفق كه آن زمان داشتيم فكر مي‌كردند ايران نمي‌تواند در جنگ موفق باشد لذا گمان مي‌كردند اگر در اين زمان وارد مذاكره با ايران شوند به راحتي مي‌توانند امتيازي را بگيرند. در حقيقت مك فارلين قصد داشت با يك شكلات دهان ما را شيرين كند تا در مذاكرات امتيازاتي مهم را بگيرد. ايسنا: اين گفت‌وگوها در كجا انجام شد؟ و تعهدات مك فارلين چه بود؟ رضايي: آنها ابتدا توسط يكي از نمايندگان ايران در يكي از كشورهاي خارجي گفت‌وگو كرده بودند و وقتي به ايران آمدند در فرودگاه با تعدادي موشك تاو به همراه كيك و انجيل وارد شدند و مي‌گفتند حاضرند مشكل جنگ ايران و عراق را حل كنند. ضمن آنكه حاضرند تجهيزاتي همچون موشك ضدهوايي هاگ و موشك‌هاي تاو و اطلاعات در اختيار ما بگذارند. ايسنا: آيا امام از اين جريان مطلع بودند؟ رضايي: فكر مي‌كنم امام در جريان كليات كار بودند. وقتي آنها وارد فرودگاه شدند و به امام اطلاع دادند، چندي بعد امام (ره) آقاي هاشمي را مسؤول كرد كه برود و موضوع را فاش كند.ايشان نيز در لانه جاسوسي سخنراني كرد و گفتند كه مك فارلين قاچاقي به فرودگاه آمده است و نتيجه‌اي نگرفتند و دست خالي بازگشته بودند كه پس از مدتي هم ماجراي ايران گيت پيش آمد كه باعث سقوط دولت آمريكا شد. ايسنا: آيا شما نيز در اين مذاكرات نقش داشتيد؟ رضايي: در ابتداي كار من اطلاعي نداشتم. از جزئيات كار هم بي‌خبر بودم و از اواسط مذاكرات در جريان امور قرار گرفتم و سعي كردم كه جهت گفت‌وگوها را به سوي تامين نيازهاي جنگ هدايت كنم. ايسنا: چرا تغيير مديريت در اين پروژه به وجود آمد؟ و چه اتفاقاتي باعث تغيير مسؤول مذاكرات با مك فارلين شد؟ رضايي: زماني كه متوجه شديم سياسيون پشت صحنه جنگ مذاكراتي داشتند، نگران شديم كه اگر مديريت كار را به دست نگيريم چيزي نصيب جنگ نخواهد شد؛ لذا از اواسط گفت‌وگوها مديريت پروژه را با واسطه به عهده گرفتيم و همان مقدار مختصر موشك‌هاي تاوي را هم كه گرفتيم حاصل همين دخالت بود. * ديپلماسي نتوانست جنگ را پايان دهد ايسنا: مسوولان كي به اين نتيجه رسيدند كه جنگ بايد تمام شود؟ رضايي: پس از فتح خرمشهر سياسيون اعتقاد داشتند با يك عمليات موفق مي‌توان جنگ را پايان داد ولي با وجود عملياتهاي موفق كه حتي تا نزديكي بصره نيز پيش رفته بوديم ديپلماسي ايران نتوانسته بود جنگ را خاتمه دهد. براي نظاميان نيز روشن شده بود فرصت‌هاي استراتژي نظامي نيز فوق‌العاده كم شده و بايد راهكار جديدي اتخاذ كرد. نامه‌هايي هم از سوي برخي از مسوولان سياسي و نظامي به حضرت امام ارسال مي‌شد كه نگارندگان آنها معتقد به عدم استقبال مردم از اعزام به جبهه و يا كمبود منابع مالي و اقتصادي بودند. ايسنا: چه شخصيت‌هايي در اين رابطه به حضرت امام نامه نوشتند و در بين آنها كدام يك تأثيرگذارتر بود؟ رضايي: خب افراد متعددي بودند چه رجال سياسي وقت و چه نظاميان فعال در جنگ. از اين نامه‌ها زياد بود وليكن دليل عمده‌اي كه باعث شد امام قطعنامه را بپذيرد، برمي‌گردد به دو جلسه فشرده‌اي كه سياسيون با امام داشتند. *جلسه با امام براي پذيرش قطعنامه ايسنا: آيا از اين جلسات اطلاعات خاصي موجود است؟ رضايي: من در آن جلسات نبودم ولي آنطور كه آيت‌الله موسوي اردبيلي برايم تعريف مي‌كرد ظاهرا تلاش آقاي هاشمي و مسوولان سياسي اين بود كه امام قطعنامه را بپذيرد و اين اصرارها تا حدي بود كه امام ناراحت شده بودند و اوقاتشان تلخ شده بود و جلسه را ترك كرده بودند. آقاي اردبيلي برايم نقل كرد كه در جلسه بعد يكي از افراد حاضر در جلسه با ناراحتي اصرار كرد و از امام درخواست مي‌كرد كه قطعنامه را ولو توسط فرد ديگري بپذيرد كه امام فرمودند من فكر مي‌كنم و بعد اعلان مي‌كنم. بعد از 24 ساعت امام فرمودند من خودم قطعنامه را مي‌پذيرم. ايسنا: نظر شما درباره پذيرش قطعنامه در آن تاريخ چه بود؟ رضايي: ما تابع نظر امام بوديم. چاره‌اي جز پذيرش قطعنامه در آن زمان نبود. عده‌اي مي‌گفتند ايران بايد بعد از فتح خرمشهر چنين كاري را مي‌كرد؛ ولي اين كار شدني نبود، چون قطعنامه 598 پنج سال بعد از آزادي خرمشهر صادر شد. آمريكايي‌ها بعد از فتح خرمشهر براي ما خواب آتش‌بس ديده بودند و اين يعني يك حالت نه جنگ و نه صلح كه ممكن بود جنگ حتي تا 20 سال ادامه يابد، همان حالتي كه بين سوريه و اسراييل وجود دارد. اگر ما طرح آتش بس بعد از فتح خرمشهر را مي‌پذيرفتيم حداقل چندين استان مرزي ما سالها در حالت ويراني به سر مي‌بردند كه امكان بازسازي آنها وجود نداشت و دو و نيم ميليون ساكنين مرزها نيز آواره و سرگردان مي‌شدند. لذا حداقل دستاورد عدم پذيرش آتش‌بس پس از فتح خرمشهر و تصرف خرمشهر اين بود كه فاو و شلمچه را در قطعنامه 598 از شوراي امنيت گرفتيم و آنها نيز از ترس سقوط صدام امتيازات حداقلي را پذيرفتند. در يك كلام بايد بگويم ما به مرگ (سقوط صدام) گرفتيم كه آنها به تب (قطعنامه 598 ) راضي شوند. ايسنا: در خصوص نامه‌اي كه در اواخر جنگ به نخست‌ وزير نوشتيد توضيح دهيد. آيا از اول اين برآورد را نداشتيد كه چقدر امكانات نياز داريم كه در آخر جنگ اين نيازها را اعلام كرديد؟ رضايي: آن نامه مجموع پيشنهادهايي بود كه بتوانيم جنگ را به عمق خاك عراق بكشانيم. من در آن نامه عنوان كرده بودم اگر بخواهيم جنگ با پيروزي قاطع ما خاتمه يابد، بايد 5 ميليارد دلار بودجه در نظر گرفته شود كه طي آن در يك برنامه‌ريزي پنج ساله دقيق عملياتي و پر قدرت شكست سنگيني را متوجه عراق سازيم و جنگ را به نفع خويش پايان دهيم و براي آنكه بعدها سوء استفاده‌اي به وجود نيايد در آخر نامه ذكر كرده بودم كه اگر تجهيزات تامين نشود ما در هر شرايطي مقاومت مي‌كنيم و تا آخرين قطره خون ادامه مي‌دهيم و مي‌ايستيم. ايسنا: نظر امام در مورد اين نامه چه بود؟ رضايي: هر وقت از امام تجهيزات مي‌خواستيم به مسوولان دستور مي‌دانند كه اين تجهيزات تامين شود اما مسوولان اقتصادي كشور نمي‌توانستند مبلغ مورد نظر را تامين كنند.																							 
, / برگي از تاريخ/ گفت‌وگو با محمد هاشمي ( ‌? ) ملاقاتهاي مهم امام در پاريس،استعفاي بازرگان،خلع بني صدر و عملكرد صدا وسيما در دوران دفاع مقدس																							 
, محمد هاشمي با اشاره به 113 روز از تاريخ انقلاب كه همزمان با اقامت حضرت امام در نوفل‌لوشاتو رقم خورد، گفت: زماني كه دولت عراق بر اساس توصيه‌ي دولت موقت ايران در آن زمان و برخي از قدرت‌هاي خارجي، امام را از نجف اخراج كرد، ايشان كه خواستار اقامت در يكي از كشورهاي اسلامي بودند به سمت كويت حركت كردند كه كشور مذكور تنها به همراهان امام (ره) كه حجت‌الاسلام سيداحمد خميني و دكتر يزدي در ميان آن‌ها بودند، ويزاي ورود به خاك اين كشور را داد. هاشمي افزود: در آن دوران، كشور فرانسه تنها كشوري بود كه از اتباع ايراني ويزا نمي‌خواست، از اين رو اطرافيان حضرت امام از جمله حاج‌سيد‌احمد خميني، پيشنهاد سفر به پاريس را مطرح مي‌كند و امام هم به پاريس مي‌روند؛ قبل از رسيدن به پاريس، دانشجويان و سياسيوني نظير دكتر حبيبي و بني‌صدر كه در آنجا حضور داشتند با باخبر شدن از ورود امام (ره)، به استقبال ايشان آمدند. وي با بيان اين‌كه امام (ره) در دو سه روز اول اقامت خود در پاريس در آپارتمان مجاور محل اقامت بني‌صدر، مستقر بود، گفت: با پايان دوران اقامت چندروزه‌ي امام (ره) در اين آپارتمان و اقامت ايشان در باغچه‌ي معروف نوفل‌لوشاتو، سير فعاليت‌هاي سياسي امام (ره)در پاريس كه با حوادث مهمي همراه بود، آغاز شد. وي افزود: يكي از مهم‌ترين ديدارهاي اين دوره‌ي امام، ديدار آقاي بازرگان و پسر آيت‌الله شريعتمداري با ايشان است كه اين ديدار، با ترك ايران از سوي شاه و حاكميت شوراي سلطنت به رياست جلال تهراني و بحث‌هاي پيرامون نائب‌السلطنه‌شدن شهربانو و اداره‌ي كشور توسط اين شورا هم‌زمان بود. هاشمي گفت: بازرگان به امام پيشنهاد كرد كه فعاليت دولت بختيار را بپذيرد؛ زيرا در آن زمان به گفته‌ي بازرگان، بختيار قول داده بود تا برخي از فعالان ملي مذهبي كه فروهر و صدر حاج‌سيدجوادي و خود بازرگان در بين آن‌ها بودند در كابينه قرار بگيرند كه البته امام به {اين پيشنهاد}، پاسخ منفي دادند. امام در سخنراني‌يي كه بعد از هر نماز مغرب و عشاء در بين ايرانيان و دانشجويان حاضر در نزديك دهكده‌ي نوفل‌لوشاتو انجام مي‌دادند، پس از بيان پيشنهاد اين دو نفر شروع به گريه‌كردن كردند و اين اولين باري بود كه من گريه‌ي حضرت امام را مي‌ديدم؛ ايشان با قاطعيت همراه با تندي، اين پيشنهاد را در جمع رد كردند. هاشمي از ملاقات امام و “رمزي‌كلارك“ (دادستان كل وقت آمريكا) به عنوان دومين ديدار مهم ايشان در اين دوران نام برد و گفت: در دوران اقامت در پاريس، رمزي كلارك، يكي از نمايندگان كنگره‌ي آمريكا و نماينده‌ي يكي از اقليت‌هاي مذهبي اين كشور كه مخالف جنگ آمريكا و ويتنام بودند، بعد از ديداري كه از ايران داشتند به پاريس نزد امام آمدند كه ملاقات آن‌ها ملاقات مثبتي بود؛ در اين ملاقات، اين افراد ضمن اظهار آگاهي از وضعيت دروني ايران، به بيان مراتب بي‌اطلاعي خود از ويژگي‌هاي شيعيان پرداختند كه امام (ره) با اشاره به حكومت حضرت علي (ع) به بيان ويژگي‌هاي حكومت شيعه پرداختند و ويژگي‌هاي حكام اين نوع حكومت‌ها را نيز تشريح كردند. عضو مجمع تشخيص مصلحت نظام ادامه داد: بحث جايگاه اقليت‌هاي مذهبي در حكومت‌هاي شيعه‌مذهب از ديگر محورهاي اين ملاقات بود كه امام (ره)‌ در پاسخ فرمودند: اقليت‌هاي مذهبي تا جايي كه عليه نظام اقدام نكنند، آزاد هستند. هم‌چنين نگراني برخي از جوانان چپ‌گرا از حضور و حاكميت نظام‌هاي شيعي از سوي اين افراد مطرح شد كه امام (ره) سخنان اين جوانان را برگرفته از برداشت‌هاي نادرستي كه به واسطه‌ي عدم آگاهي از احكام ديني ايجاد شده، دانستند. از آن‌جا كه مطابق مشاهدات اين عده از وضعيت داخلي ايران، سقوط رژيم شاه از جانب آن‌ها حتمي تلقي مي‌شد، آن‌ها سه شرط را مطرح كردند كه نبود خونريزي در مساله‌ي انتقال قدرت و تداوم روابط ملتهاي ايران و آمريكا به همراه شرط ديگري كه به خاطر ندارم، از جانب آن‌ها مطرح شد؛ در بحث اول، مطابق شواهد موجود كه از اقدامات برخي از كشورها در جهت به سمت كودتا هدايت‌كردن كشور حكايت مي‌كرد، امام فرمودند كليه‌ي اين مساله در دست بيگانگان است. ملاقات ديگري كه به نظرم رمزي كلارك در آن حضور داشت و به موضع‌گيري تندي روي آورد، به پيام كارتر برمي‌گشت كه از طرف نماينده‌ي دولت فرانسه، ژيسكاردرستن، در اختيار ايشان قرار گرفته بود. مضمون پيام كارتر اين بود: دولت بختيار از ماست. شما نيز با او همكاري كنيد و اوضاع را آرام سازيد؛ زيرا در غير اين صورت كار به كودتا و كشت و كشتار مي‌انجامد؛ كه امام ضمن محكوم‌كردن دخالت‌هاي آمريكا فرمودند در صورتي كه بر اثر دخالت‌هاي آمريكا، خوني از ملت ايران به زمين ريخته شود، اين دولت بايد پاسخگو باشد و ملت ايران او را رها نخواهند كرد. هاشمي هم‌چنين اضافه كرد: در موضوع ملاقات بازرگان و امام (ره)، بازرگان بعد ازديدار با امام به انگلستان رفت و بعد مجددا به پاريس برگشت و از امام (ره) وقت ديدار خواست كه امام فرمودند من صحبت‌هاي خودم را با بازرگان انجام دادم و تنها در صورتي كه ايشان حرف جديدي داشته باشند،مي‌توانند به ملاقات من بيايند كه اين موضع بازرگان و سخنان امام در برخي از اعضاي نهضت آزادي كه در نوفل‌لوشاتو حاضر بودند،تاثير گذاشت؛ به نحوي كه آقاي يزدي،قطب‌زاده و محسن سازگارا با تنظيم بيانيه‌اي به بيان انشقاق خود از نهضت آزادي پرداختند كه همراه با اين حركت نوار يك ساعت و نيمه‌اي كه به دلايل اين انشقاق پرداخته بود به ايران فرستاده شد. وي افزود: البته در دوران آغاز اعتصابات مربوط به پالايشگاه‌ها امام طي حكمي به بازرگان، هيات پنج نفره‌اي كه دو نفر از آن‌ها (هاشمي و مهندس كتيرايي) را خود امام انتخاب كرده بود مسوول رسيدگي به وضعيت پالايشگاه‌ها كردند. درباره‌ي قضيه‌ي انتخاب بازرگان به عنوان رياست دولت موقت بايد توجه داشته باشيم درباره‌ي امري كه امام هيچ‌گاه نظر خود را به شوراي انقلاب تحميل نمي‌كرد و اگرچه در واقع با آن مخالف بود و درباره‌ي ماجراي بازرگان هم تا جايي كه اطلاع دارم، اين انتخاب بر اساس تصميم شوراي انقلاب اتخاذ شد. وي در بيان ادامه‌ي خاطرات مربوط به اقامت 113 روزه‌ي امام در پاريس گفت: بازگشت امام به ايران نيز بر اساس دلسوزي‌هاي آمريكايي‌ها به وقوع پيوست؛ زيرا در يكي از ملاقات‌هاي نماينده‌ي كارتر و دولت فرانسه با امام،نماينده‌ي كارتر با نامناسب خواندن اوضاع داخلي ايران از نماينده‌ي دولت فرانسه خواسته بود تا امام را به مكان مناسب‌تري منتقل كنند.امام نيز ضمن تشكر از دولت فرانسه به محض حركت محل ملاقات از سوي ملاقات شوندگان اعلام كردند كه فردا به ايران مي‌روند و فرمودند دوست دارم در كنار ملتم باشم؛ زيرا اگر قرار است خوني ريخته شود، مناسب‌تر مي‌دانم كه خون من نيز در كنار ملتم ريخته شود. وي ادامه داد: در موضوع انتخاب بني‌صدر به سمت رياست جمهوري، بني‌صدر قبل از ثبت‌نام در انتخابات بازي سياسي را انجام داد؛ به صورتي كه ثبت‌نام او در اين انتخابات همزمان با ديدار او و امام شده بود و همه گمان مي‌كردند امام به او توصيه‌ي شركت در انتخابات را كرده است. در زمان كانديداتوري بني‌صدر روحانيت مبارز از بني‌صدر حمايت كرد اما كانديد حزب جمهوري اسلامي بعد از جلال‌الدين فارسي دكتر حبيبي شد. در خصوص راي امام اطلاع ندارم ايشان به چه كسي راي دادند اما حاج سيد حسن آقا به دكتر حبيبي راي دادند. البته در اين دوران مراودات افرادي نظير آيت‌الله پسنديده با بني‌صدر در حد مطلوبي قرار داشت كه علت آن هم به سابقه‌ي خانوادگي او و پدر بني‌صدر كه آيت‌الله بود بازمي‌گشت. در ماجراي خروج بني‌صدر از ايران كه با اقدام مجلس در صدور راي عدم كفايت سياسي او همزمان شده بود، امام با مشاهده‌ي اقدامات و همراهان او در دفتر رياست جمهوري حكم جانشيني فرماندهي كل قوا را از وي گرفت اما او عبرت نگرفت؛ تا اين‌كه نمايندگان مجلس وارد شدند و در نهايت بني‌صدر با لباس و شكل و شمايلي زنانه خاك ايران را به مقصد فرانسه ترك كرد. وي افزود:‌ بني‌صدر اسلاميت انقلاب را هدف قرار داه بود و شواهد نشان مي‌داد كه با آمريكا و كشورهاي بيگانه سر و سر دارد. رييس سابق سازمان صدا و سيما در ادامه‌ي گفت و گو با خبرنگار خبرگزاري دانشجويان ايران به بيان مواضع اين سازمان در طول دوران جنگ تحميلي پرداخت و تصريح كرد: دوران 8 ساله‌ي جنگ تحميلي فرازهاي مختلفي را به خود اختصاص داده بود. در آستانه‌ي پيروزي انقلاب و همزمان با قدرت داشتن دولت بختيار ژنرال‌ هايگر به ايران آمد تا بسترهاي مورد نياز كودتاي نظامي را بررسي كند. بر اين اساس از زماني كه آمريكا به جدي بودن قضيه‌ي انقلاب پي برده بود درصدد شكست و حذف انقلاب برآمده بود. با پيروزي انقلاب و روي كار آمدن دولت موقت اين فعاليت‌ها ادامه داشت كه در اين رابطه بررسي قضاياي مربوط به سقوط دولت موقت نيز نبايد فراموش شود. در آن دوره بازرگان (رييس دولت موقت) دكتر يزدي (وزير امور خارجه‌ي دولت موقت) سفر به الجزاير داشتند كه در جريان اين سفر مساله‌ي ملاقات آن‌ها و برژينسكي فاش شد. آقاي ميرحسين موسوي پس از اطلاع از خبر ملاقات عكس‌العمل درباره‌ي اين امر را به كسب نظر امام موكول كردند. من طي تماسي با امام موضع ايشان در قبال اين مساله را جويا شدم و ايشان نيز فرمودند نه تنها با اجازه بلكه با اطلاع من هم نبوده. روزنامه‌ي جمهوري اين را تيتر كرد. فرداي آن روز 3 ميليون نفر در اعتراض به اين اقدام عليه بازرگان و دولت موقت تظاهرات كردند بازرگان نيز بعد از مراجعه به ايران به قم نزد امام رفت و استعفا كرد و استعفاي او برخلاف دفعات قبل، مورد قبول امام واقع شد. هاشمي با اشاره به اقدامات آمريكا در شكل‌دهي ماجراي كودتاي نوژه و امواج ترورهاي سال‌ 60 گفت: جنگ ايران و عراق در سلسله اقدامات آمريكا در جهت سرنگوني حكومت ايران شكل گرفت و عراق با حمايت آمريكا كشورهاي عرب منطقه و شوروي به جنگ ايران آمد. پاشيده شدن ارتش كلاسيك ايران به واسطه‌ي وقوع انقلاب، امري بود كه فرضيه‌ي سقوط انقلاب را قوت مي‌بخشيد كه در اين مرحله تا سازماندهي ارتش و سپاه، پيشروي در جنگ از آن نيروهاي عراقي بود. وي ادامه داد: با سازماندهي نيروهاي نظامي قضيه عوض شد.بر اين اساس درباره‌ي اختيار جنگ صدا و سيما بر اساس ملاحظه‌ي شرايط سياسي داخلي و بين‌المللي حركت مي‌كرد و اين يك امر طبيعي بود؛ چون در كنار آن جنگ اصلي جنگ رواني وجود داشت كه ما را به ملاحظه‌كاري درباره‌ي اخبار جنگ دعوت مي‌كرد. وي افزود: با توجه به تبليغات جهاني كه عليه ايران صورت مي‌گرفت، ما سعي مي‌ كرديم در اخبار جنگ، مواردي را پررنگ‌ نكنيم كه دشمن آن را نقطه‌ضعف ما مي‌داند و مي‌خواهد از آن‌ها سوءاستفاده‌ي تبليغاتي كند. البته هيچ‌گاه از بيان واقعيت‌هاي جنگ به مردم پرهيز نمي‌كرديم و سعي مي‌كرديم مطابق استراتژي شوراي تبليغات عمل كنيم. هاشمي در ادامه‌ي خاطرات دوران جنگ تحميلي و رياست خود در صدا و سيما گفت: به‌رغم پيروزي‌هاي نيروي ايران در مقاطع مختلف جنگ از آن‌جا كه طرف مقابل ايران يك كشور نبود، آن‌ها مسايل مختلفي را پيش روي ما قرار مي‌دادند تغيير استراتژي عراق در قبال ايران ورود رسمي آمريكا به جنگ و شواهدي كه از اقدام آمريكا در جهت راضي كردن روسيه براي حمله به ايران حمله مي‌كرد در كنار تبليغاتي كه بعد از قطع‌نامه‌ي 598 درباره‌ي جنگ‌طلب معرفي كردن ايران مطرح مي‌شد همه دليلي شد تا امام به قبول قطع‌نامه دست بزند. اگرچه پذيرش قطع‌نامه، آنها را خلع سلح كرد، اما تغيير امواج تبليغاتي آن‌ها در جهت ضعيف جلوه دادن ايران از اقداماتي بود كه پس از پذيرش قطعنامه ظهور پيدا كرد. هاشمي تاكيد كرد: در اين فضاي تبليغاتي جديد امام دو حركت را در جهت تغيير جو بين‌المللي انجام داد كه صدور حكم اعدام سلمان رشدي به واسطه‌ي انتشار كتاب آيات شيطاني و نامه‌ي ايشان به گورباچف با آن مضامين معروف به صورت همزمان فضاي بين‌المللي را از موضوع تبليغ در جهت ضعف ايران به سمت توفنده خواندن امواج صادر شده از سوي ايران هدايت كرد. در اين دوران، صدا و سيما به تناسب شرايط و سياست‌هاي كشور هم موظف بود برنامه‌هاي خود را به محور برجسته نمودن موضوع اعدام سلمان رشدي و نامه‌اي كه امام به گورباچف نوشت تنظيم نمايد. ادامه دارد.......																							 
, به گزارش خبرگزاري دانشجويان ايران(ايسنا)، در صبح تاسوعاي حسيني كمتر كسي در محدوده دانشگاه تهران ديده مي‌شد كه به طرف مسجد دانشگاه حركت نكند، مردم نيز همراه دانشجويان از ساعت 9 صبح در مسجد دانشگاه تهران حضور يافتند و بعد از برگزاري مراسم پرفيض زيارت عاشورا و سخنراني حجت الاسلام پناهيان با مداحي حاج سعيد حداديان به عزاداري و سينه‌زني پرداختند. بنابراين گزارش ازدحام گروه‌هاي مردمي در مسجد دانشگاه تهران آن چنان بود كه علاوه بر محوطه باز موكت شده‌ي مسجد، عزاداران تا بلوارهاي بيروني نيز ايستاده بودند. علاوه بر اين مراسم كه درآن دانشجويان دانشگاه تهران، علوم پزشكي تهران و دانشجويان ديگر دانشگاه‌ها حضور داشتند، دسته‌هاي عزاداري و سينه زني دانشجويي به سوي كوي استاتيد و مسجدگيشا حركت كردند. به گزارش ايسنا، دانشجويان دانشگاه شهيد بهشتي نيز از صبح امروز در محل تكيه عزاداري اين دانشگاه در دانشكده تربيت بدني به عزارداري پرداختند. همچنين هيات‌هاي عزاداري دانشگاه‌هاي صنعتي شريف، اميركبير، دانشگاه علوم پزشكي ايران، شاهد و ساير دانشگاه‌هاي تهران نيز در قالب دسته‌هاي دانشجويي به سينه‌ زني و ذكر مصيبت پرداختند.																							 
, دكتر محمدحسن بازيار در گفت‌وگو با خبرنگار سرويس آموزشي خبرگزاري دانشجويان ايران (ايسنا)، گفت: پايه‌هاي خوبي در سيستم آموزش عالي در دوران تصدي دكتر معين گذاشته شد كه اگر با يك نگرش عميق به آينده به آنها نگاه شود، مي‌توان از بسترهاي فراهم شده درجهت ارتقاي كيفيت آموزشي گام‌ برداشت. وي با هشدار به خطرات سياست‌زدگي دانشگاهها، تصريح كرد: متاسفانه مسايل كشور از جمله مسايل علمي دانشگاه تحت الشعاع مسايل سياسي است كه تنها بخشي از آن اجتناب ناپذير است. به گفته دانشيار دانشگاه علم و صنعت ايران، با ارتقاي كيفيت آموزشي و علم و عالم در سطح كشور، مي‌توانيم در درازمدت شاهد توسعه پايدار كشور باشيم و همه افراد جامعه از نعمت اين توسعه بهرمند شوند. دكتر بازيار با اشاره به موانع آموزش عالي، اظهار داشت: دكتر معين باتوجه به اين موانع و مشكلات احساس كردند بيش از اين نمي‌توانند در جهت ارتقاي جامعه دانشگاهي قدم بردارند. دانشيار دانشگاه علم و صنعت ايران در خاتمه ابراز اميدواري كرد تا جانشين دكتر معين قبل از اينكه مسووليت خود را بپذيرد با رايزني‌هايي كه انجام مي‌دهد، موافقت اعمال تحولاتي را در جامعه دانشگاهي بگيرند، زيرا اساتيد و دانشجويان نسبت به موقعيت كنوني خود در جامعه گله‌مند هستند در غير اين صورت بعيد است كه درحين كار بتواند باعث ايجاد تغييرات اساسي شود اين در حالي است كه جامعه دانشگاهي يك تغيير اساسي در نحوه نگرش به دانشگاه را انتظار دارد.																							 
, رييس مركز سنجش آموزش پزشكي وزارت بهداشت از برگزاري آزمون جايابي دانش‌آموختگان دندانپزشكي در روز پنجشنبه 23 آذر خبر داد. كي‌قباد طاهرنژاد در گفت‌وگو با خبرنگار صنفي آموزشي خبرگزاري دانشجويان ايران (ايسنا) گفت: آزمون جايابي در دانشگاه علوم پزشكي تهران برگزار مي شود. وي در ادامه افزود: كارت داوطلبان صبح روز برگزاري آزمون در دانشگاه علوم پزشكي تهران توزيع مي شود. رييس مركز سنجش آموزش پزشكي وزارت بهداشت با بيان اينكه هر سال حدود 150 الي200 نفر از فارغ‌التحصيلان دندانپزشكي كشورهاي مختلف كه محل تحصيلشان را ايران تاييد نمي‌كند، در اين آزمون شركت مي كنند، اظهار كرد: اين فارغ التحصيلان براساس نمره دريافتي براي گذراندن 30 واحد تكميلي در دانشگاه‌هاي مختلف جاي داده مي شوند.																							 
, رييس مركز سنجش وزارت بهداشت، درمان و آموزش پزشكي از حذف انحصاري بودن هيات‌هاي ممتحنه يا طراحان سوال و نبود اهرم مناسب براي كنترل عدم ارتباط طراحان سوال با آموزشگاه‌ها خبر داد. مهندس كي‌قباد طاهرنژاد درگفت‌وگو با خبرنگار صنفي آموزشي خبرگزاري دانشجويان ايران، انحصاري بودن هيات‌هاي ممتحنه يا طراحان سوال را از ديگر مشكلات عنوان كرد و گفت: انحصاري بودن طراحان سوال حتي به صورت محدود و مشخص يك ايراد جديست و در حال حاضر در حال شكستن اين انحصار هستيم، به عبارت ديگر نبايد براي يك درس خاص و يك رشته لزوما يك شخص به عنوان طراح سوال مطرح باشد، در اين صورت اگر فرد مذكور متعهد نباشد مي‌توان ضمن برقراري ارتباط با دانشجويان و آموزشگاه‌هاي علمي ، مشكلاتي از جمله لو رفتن سوالات را ايجاد كند. وي گفت: توصيه ما اين است كه اساتيد طراح سوال با آموزشگاه‌ها در ارتباط نباشند و اگر اقوام درجه يك آنها جزو داوطلبين است اعلام كنند تا فرد جايگزين معرفي شود، با اين حال اهرم درستي براي كنترل واعمال اين توصيه وجود ندارد. وي افزود: بنابراين بر اساس برنامه‌هاي اين حوزه از اين پس براي هر درس حداقل سه طراح سوال دعوت مي‌شوند، در اين راستا سوالات طراحي شده از اين سه استاد اخذ شده و سپس هيات ديگري انتخاب مي‌شود كه سوالات اصلي را از ميان اين سه دسته سوال گلچين مي‌كنند. وي ادامه داد: در صورت اجرايي شدن اين طرح مطمئنا سوالات از ضريب امنيتي بسيار بالايي برخوردار مي‌شود. رييس مركز سنجش وزارت بهداشت، درمان و آموزش پزشكي در خصوص عدم ممنوعيت طراحان سوال براي حضور در آموزشگاه‌هاي علمي، ‌اظهار كرد: در اين حوزه از طراحان سوال دعوت مي‌شوند بدون اينكه بدانند سوالاتي كه طراحي مي‌كنند براي كدام دوره آزمون است، سپس اين سوالات براي انتخاب سوالات اصلي در اختيار هيات ديگري قرار مي‌گيرد، بنابراين با اعمال اين روش ضريب امنيتي سوالات افزايش مي يابد.																							 
, دكتر محمد حسين پوركاظمي معاون پژوهشي سازمان سنجش آموزش كشور به خبرنگار آموزشي ايسنا گفت: ثبت نام &nbsp; آزمون ورودي تحصيلات تكميلي (دوره‌هاي كارشناسي ارشد ناپيوسته داخل) سال 1382 و هشتمين دوره المپياد علمي دانشجويي كشور از روز سه‌شنبه 28 آبان ماه جاري آغاز مي‌شود و تا روز چهارشنبه 13 آذر ماه ادامه خواهد داشت. وي خاطرنشان كرد: امسال آزمون برخي از رشته‌هايي كه امتحان تشريحي دارد، در سازمان سنجش صورت نمي‌گيرد بلكه آزمون‌هاي تستي آنها به طور سراسري و همزمان توسط سازمان سنجش و آزمون‌هاي تشريحي اين رشته‌ها ازقبيل حقوق، رياضي و ...، به شيوه آزمون تحصيلات تكميلي آ.ت.ت برگزار مي‌شود كه برگزاري امتحان تشريحي نيز بستگي به نظر دانشگاه مربوطه دارد. معاون پژوهشي سازمان سنجش تصريح كرد: برخي از رشته‌هاي شناور تغيير كرده است و انتظار مي‌رود كه تعداد آنها در آزمون امسال به 40 رشته برسد. وي همچنين گفت: آزمون كارشناسي ارشد طبق برنامه‌ريزي‌هاي انجام شده به مدت سه روز از هفتم اسفند ماه سال جاري به طور همزمان در سراسر كشور برگزار مي‌شود و نتايج پذيرفته‌شدگان آن نيز در اوايل خرداد ماه سال 82 به صورت كارنامه به داوطلبان اعلام مي‌شود. دكتر پوركاظمي در پايان خاطرنشان كرد: داوطلبان متقاضي شركت در آزمون كارشناسي ارشد پس از دريافت دفترچه‌هاي ثبت نام از مراكز پستي به لحاظ تغييراتي انجام شده با دقت دفترچه‌ها را مطالعه كنند.																							 
, دكتر غلامعباس توسلي، استاد دانشگاه تهران، با متغير خواندن رفتار انتخاباتي مردم،اظهار داشت:« براساس اين رفتار، در مقطعي مانند دوران شوراي دوم مشاركت كمي را در انتخابات شاهد بوديم، بعد از آن مسايلي پيش آمد كه تغييري در رفتار انتخاباتي مردم حاصل شد و مردم متوجه شدند كه بايد در انتخابات شركت كنند، زيرا در غيراينصورت كسان ديگري برنده مي‌شوند كه در جهت خواست و اراده‌ي آنها نيستند.» اين دوره مردم ابتكار به خرج دادند وي در گفت‌وگو با خبرنگار خبرگزاري دانشجويان ايران (ايسنا)، با بيان اين مطلب، اظهار داشت:«در انتخابات اخير مردم نشان دادند از تجربه‌ي پيشين خود عبرت گرفته‌اند و تا حدودي به ميزان بيشتر وارد صحنه شدند در شهر تهران و شهرهاي ديگر تعداد كانديداها نسبتا زياد بود ومردم دنبال اين بودند، كساني را انتخاب كنند كه چهره‌ي آشنايي هستند.» وي در ادامه گفت:« در گذشته مردم به كانديداهايي كه از سوي يك حزب، محفل و يا گروه اعلام مي‌شدند، راي مي‌دادند.اما اين دوره مردم ابتكار به خرج دادند و بين افراد گروه‌هاي مختلف كساني را انتخاب كردند كه فكر مي‌كردند كارآيي بيشتر دارند و يا حداقل با چهره‌ي او آشنا هستند و از تجربياتشان خبر دارند.» مردم نياز دارند كانديداها را بشناسند اين استاد دانشگاه درتحليل تغيير گرايش مردم از راي دادن به ليست‌ها به سمت انتخاب چهره‌هاي آشناي هر لسيت، اظهار داشت:« به طور كلي احزاب هم چهره‌هاي شناخته شده را براي شورا معرفي نكردند، مردم نياز دارند كانديداها را بشناسند، اما متاسفانه امكان شناسايي وجود ندارد. ممكن است خواص افراد را بشناسند،اما مردم شناخت چنداني از آنها ندارند.» وي با بيان اين‌كه متاسفانه روزنامه‌اي نيز براي اطلاع‌رساني شفاف وجود ندارد، گفت:« مردم سعي كردند آگاهانه‌تر وارد ميدان شوند و با چشم و گوش بسته كسي را انتخاب نكنند.» فعاليت احزاب در زمينه‌ي ارتباط با مردم محدود شده است توسلي در ادامه با انتقاد از عدم ارايه‌ي برنامه‌ي منسجم از سوي كانديداهاي انتخابات شوراها، تصريح كرد:« متاسفانه با نداشتن روزنامه و مشكلات ديگر فعاليت احزاب در زمينه‌ي ارتباط با مردم بسيار محدود شده است، با چند عكسي كه در روزهاي تبليغات به ديوار زده مي‌شود مردم نمي‌توانند شناخت خوبي از افراد كسب كنند. بنابراين احزاب در اين خصوص نقش مهمي دارند. دموكراسي بدون حضور احزاب، دموكراسي ناحق است.» اين استاد دانشگاه همچنين افزود:« مردم برداشت درستي از نقش احزاب ندارند اما علي‌رغم مشكلات عديده‌اي كه احزاب با آن روبه‌رو هستند بخشي از مردم ازجمله روشنفكران و خواص نسبت به احزاب جامعه حساسيت دارند و آن را مهم مي‌دانند. اما اين در ميان عدم كارآيي خود احزاب و عدم آشنايي مردم با آنها و بدبيني‌هايي كه نسبت به احزاب ايجاد مي‌شود در رويكرد مردم به احزاب و نقش آنها موثر است.» وي ادامه داد:« وعده‌هايي كه به مردم مي‌دهند خود به خود عده‌ي زيادي از مردم را جذب مي‌كند، اما وقتي اين وعده‌ها بلاتكليف گذاشته شد و درست عمل نشد، خود به خود سرخوردگي ايجاد مي‌كند و آنها ديگر به دنبال اين نوع تبليغات نمي‌روند. مردم وقتي تمايل به مشاركت دارند كه ببينند حقيقتا شعارهايي كه به آنها راي دادند به نتيجه رسيده است و وضع زندگي و معيشتشان بهتر شده است، متاسفانه در يك سال اخير شاهد تحقق شعارها نبوديم.» توسلي همچنين خاطرنشان كرد:«در انتخابات شوراهاي دوم و رياست جمهوري نهم اكثر كساني كه در خط اصلاح‌طلبي حركت مي‌كردند سرخورده شده بودند و از شركت در انتخابات خودداري مي‌كردند، ولي در اين انتخابات مردم آمدند اين هم بازار انتخابات را داغ‌تر كرد و هم موجب شد مردم به افرادي كه خود مي‌خواهند راي دهند.» نخبگان در انتخابات اخير نقش مهمي ايفا كردند توسلي درتبيين جايگاه نخبگان درانتخابات اخير نيز اظهار داشت:« نخبگان در اين دوره نقش مهمي ايفا كردند. مردم را دعوت كردند به اين‌كه شركت نكردنشان به ضررشان تمام مي‌شود و مردم نيز متوجه شدند و عملا تا حدود زيادي راهنمايي‌هايي كه از طرف نخبگان انجام شده موثر بود، البته كساني بودند كه براي شركت مردم فعاليتي نكردند و بي‌تفاوتي را القا مي‌كردند،اما با جرياناتي كه در خود جامعه به وجود مي‌آيد حق مطلب بهتر ادا مي‌شود.» وي در ادامه با بيان اينكه در اين دوره نخبگان، توده مردم و احزاب سياسي مقداري تجربه آموخته بودند و با عبرت‌هايي كه داشتند درجهت مثبتي عمل كردند، تصريح كرد:« تغيير رويكردها در انتخابات در اقبال به شعارهايي متفاوت عدم ثبات سياسي جامعه ما را نشان مي‌دهد و نوسانات در رفتارهاي نخبگان با پيشگامان و احزاب و محافل سياسي را بيان مي‌كند.» وي اضافه كرد:« اين كشاكش‌ها خود به خود اثراتي را روي رفتار انتخاباتي مردم مي‌گذارد، اما بايد توجه كرد كه اگر بتوانيم موضوع انتخابات را به صورت ساختاري تبديل كنيم چهره‌هايي كه كانديدا مي‌شوند، مشخص باشند و معلوم باشد كه چه كسي تبليغات مي‌كند و كدام حزب و گروه سياسي در اين مساله فعال است. با توجه به اين مسايل مردم مي‌توانند رفتار نسبتا پايدارتري داشته باشند.» رفتارهاي مردم غير قابل پيش‌بيني است وي درادامه با بيان اينكه رفتارهاي مردم غير قابل پيش‌بيني است دليلش را شفاف نبودن فضا دانست و گفت:« رفتار مردم براي اين‌كه جمع وسيع‌تري را در بر مي‌گيرد حالت ساختاري مي‌يابد و تجربه‌ها دوام و پايداري مي‌يابند. همه‌ي رفتارهايي كه در عمق جامعه جريان دارد قابل پيش‌بيني نيست ولي اگر ابزارهاي قوي‌تري داشته باشيم، تحقيقات و نظرسنجي‌هاي وسيع‌تري انجام دهيم مي‌شود اين رفتارها را هم بهتر پيش‌بيني كرد. البته اين نوع رفتارهاي انتخاباتي در بسياري از كشورها وجود دارد . كما اين‌كه در دو يا چند انتخابات گذشته در آمريكا محافظه‌كاران راي آوردند. رييس‌جمهور و مجلس و كنگره در اختيارشان بود ولي يكباره در اين انتخابات ميان دوره‌اي كه انجام گرفت محافظه‌كارها به كلي شكست خوردند. تازه در آن‌جا از لحاظ ساختاري حالت ثبات و پايداري بيشتري وجود دارد ،اما حوادث بيروني مانند جنگ عراق و ... هم مي‌تواند در اين زمينه‌ها تاثير بگذارد.»																							 
, دكتر محمد مهدي برادراني در گفت‌وگو با خبرگزاري دانشجويان ايران (ايسنا)، افزود: يك ميليارد و 646 هزار و 807 هزار ريال نيز براي اجراي اين طرح‌ها تصويب شده است. وي تعداد طرح‌هاي مصوب دانشگاهي پايان يافته در سال جاري را 15 طرح عنوان كرد و گفت: تهيه كلريد از آب درياچه اروميه، نمايش به جايگشتي گروههاي ساده، شناسايي گياهان سمي مراتع اروميه و حومه، تاثير زبان مادري طبقه اجتماعي و فرهنگ در يادگيري زبان دوم، تاثير تغييرات فصلي سال بر رشد و گره زايي قره يونجه در اروميه و بررسي پاتولوژي و هماتولوژي مقادير آرتميا در مليور ازجمله طرح‌هاي تحقيقاتي پايان يافته اين دانشگا در سال جاري است. وي سپس تعداد سمينارهاي برگزارشده در دانشگاه اروميه را 6 مورد عنوان كرد و گفت: اولين كارگاه ملي ارزيابي ذخاير آرتمياي درياچه اروميه، چهارمين worh shop ميكروالكترونيك، پنجمين همايش الكترونيك و توسعه، يازدهمين سمينار سراسري زيست شناسي، همايش تجلي عرفان در سخن سخنوران آذربايجان و همايش تجليل از آثار و شخصيت آيت‌الله علي اكبر قرشي مجموع همايش‌ها و سمينارهاي برگزار شده در دانشگاه اروميه است. معاون پژوهشي دانشگاه اروميه در ادامه با بيان اينكه طي سال جاري 3 جلد كتاب در دانشگاه اروميه منتشر شده است، اظهار داشت: براي سال جاري نيز با اعزام اعضاي هيات علمي در 6 مورد براي فرصت مطالعاتي در داخل و خارج از كشور موافقت شده است. به گفته وي، دكتر فاطمه مدرسي عضو هيات علمي دانشكده ادبيات و علوم انساني دانشگاه اروميه نيز به دليل تصحيح تعليق كتاب سه جلدي « منظر الانسان» به عنوان مولف نمونه سال اين دانشگاه برگزيده شده است.																							 
, دكتر محمدرضا حسين‌نژاد، رييس دانشگاه علم و صنعت اراك در گفت‌وگو با خبرنگار سرويس آموزشي خبرگزاري دانشجويان ايران (ايسنا)، با اشاره به بازديد خود از دانشگاه‌هاي پلي تكنيك روماني، اقتصاد و تكنولوژي بوداپست، بكاي، نوسيات و دانشگاه كاريج گفت: تفاهمنامه‌هايي نيز براي عقد قرارداد با اين دانشگاه‌ها تهيه شده است كه در آينده نزديك به امضا خواهد رسيد. وي اهداف خود را تبادل دانشجو و استاد و انجام پروژه‌هاي تحقيقاتي با محوريت صنعت ذكر كرد و گفت: با امكانات خوبي كه آنها از آن برخوردار بودند با پروژه‌هاي تحقيقاتي و حل مشكلات صنعت مشتركا بتوانيم كار كنيم. دكتر حسين‌نژاد در ادامه از تاسيس پژوهشكده صنايع فلزي خبر داد و گفت: يكي از اهداف عمده تاسيس اين پژوهشكده حل معضلات و مشكلات صنايع استان است كه اميدورام با كمك مسئولين اجرايي استان راه‌اندازي خواهد شد و مجوز آن صادر شده است. وي افزود: استان مركزي اولين استان پيشقدم بود كه با كمك كانون فارغ‌التحصيلان توانست دانشجويان سال دوم به بعد را دو روز در هفته به كارورزي اجباري بفرستد تا دانشجو با صنعت آشنا شود به همين دليل ما حتي يك فارغ التحصيل بيكار نداريم. وي خواستار راه‌اندازي دانشگاه صنعتي اراك شد و آن را از نيازهاي استان مركزي با توجه به داشتن رتبه سوم صنعت دانست. دكتر حسين‌نژاد گفت: دانشگاه علم و صنعت اراك سه سال متوالي بالاترين آمار قبولي در كارشناسي ارشد را داشته و امسال رتبه اول آن مربوط به اين دانشگاه بوده است. همچنين اين دانشگاه اولين دانشگاهي بود كه ثبت نام اينترنتي را انجام داده و تعدادي از دروس اين دانشگاه به صورت اينترنتي ارائه كرده است و تا پايان امسال تعداد اين دروس به 24 درس خواهد رسيد. وي در پايان گفت: ‌دانشگاه علم و صنعت اراك با يك‌هزار دانشجو و 10 عضو هيات علمي داراي دانشكده‌هاي معدن، مكانيك، عمران، نقشه برداري و برق فعاليت مي‌كند.																							 
, به گزارش سرويس آموزشي خبرگزاري دانشجويان ايران (ايسنا)، داوطلبان بايد در حوزه‌هايي كه آزمون آنها برگزار مي‌شود، كارت‌هاي ورودي خود را دريافت كنند، لذا داوطلبان تهراني كه در شهرستانها شركت كرده‌اند، بايد كارتهاي خود را از همان حوزه شهرستاني دريافت كنند. گفتني است، آزمون كارشناسي ارشد ناپيوسته سال ‌1383 دانشگاه آزاد اسلامي با شركت ‌106 هزار نفر در 206 رشته تحصيلي در روزهاي پنجشنبه و جمعه‌ 24 و ‌25 ارديبهشت ماه سال جاري به طور همزمان در سراسر كشور برگزار مي‌شود. براساس اين گزارش، كارت داوطلبان تهراني آزمون كارشناسي ارشد اين دانشگاه به تفكيك حوزه خواهران و برادران و براساس حرف اول نام خانوادگي در واحدهاي دانشگاهي؛ دانشكده تحصيلات تكميلي تهران جنوب، زبانهاي خارجي، تربيت بدني و علوم ورزشي تهران مركزي ( حوزه‌ خواهران)، ‌مجتمع دانشگاهي وليعصر (عج) تهران مركزي، دانشكده فني تهران جنوب و ‌دانشكده تربيت معلم مركز بهار تهران جنوب (برادران) و همچنين در 88 واحد شهرستاني سراسر كشور توزيع مي‌شود. گفتني است، مراكز دقيق توزيع كارت داوطلبان تهراني به تفكيك حوزه خواهران و برادران و براساس حرف اول نام خانوادگي به شرح زير است: *** حوزه خواهران حرف «الف» صبح روز سه شنبه؛ حروف «ب تا پ» بعدازظهر روز سه شنبه؛ حروف «ت تا چ» صبح روز چهارشنبه و حروف «ح تا خ» بعدازظهر روز چهارشنبه در دانشكده زبانهاي خارجي ساختمان شماره 1 حروف «د تا ژ» صبح روز سه‌شنبه؛ حروف «س تا ص» بعدازظهر روز سه‌شنبه؛ حروف «ض تا ف» صبح روز چهارشنبه و حروف «ق تا ل» بعدازظهر روز چهارشنبه در دانشكده تربيت بدني و علوم ورزشي تهران مركزي حرف «م از شماره شناسنامه 1 تا 2135 » صبح روز سه‌شنبه؛ حرف «م از شماره شناسنامه 2136 تا آخر» بعدازظهر روز سه شنبه؛ حروف «ن تا و» صبح روز چهارشنبه و حروف « ه تا ي» بعدازظهر روز چهارشنبه در دانشكده تحصيلات تكميلي تهران جنوب *** حوزه برادران حرف «الف» صبح روز سه شنبه؛ حروف «ب تا ث» بعدازظهر روز سه‌شنبه؛ حروف «ج تا خ» صبح روز چهارشنبه و حروف «د تا ژ» بعدازظهر روز چهارشنبه در مجتمع دانشگاهي وليعصر (عج) تهران مركزي حروف «س تا ش» صبح روز سه شنبه؛ حروف «ص تا ع» بعدازظهر روز سه شنبه؛ حروف «غ تا ق» صبح روز چهارشنبه و حروف «ك تا ل» بعدازظهر روز چهارشنبه در دانشكده فني تهران جنوب حرف «م از شماره شناسنامه 1 تا 1418» صبح روز سه شنبه؛ حرف «م از شماره شناسنامه 1419 تا آخر» بعداز ظهر روز سه‌شنبه، حرف «ن» صبح روز چهارشنبه . حروف «و تا ي» بعدازظهر روز چهارشنبه در دانشكده تربيت معلم مركز بهار تهران جنوب. شايان ذكر است، دانشكده زبانهاي خارجي ساختمان شماره يك (زعفرانيه) تهران مركزي واقع در خيابان وليعصر (عج)، خيابان سرلشكر فلاحي، نبش خيابان شهيد نوري، پلاك 1 و 13 تلفن 2414573، دانشكده تربيت بدني و علوم ورزشي تهران مركزي در شهرك قدس (غرب)، ابتداي خيابان ايران زمين، روبروي اداره برق،‌تلفن 8074870، دانشكده تحصيلات تكميلي تهران جنوب در بلوار كشاورز، نرسيده به بيمارستان امام خميني (ره)، خيابان جمالزاده شمالي تلفن 5-6946032، مجتمع دانشگاهي وليعصر (عج) تهران مركزي در ميدان امام حسين (ع)، اول خيابان دماوند، جنب بيمارستان بوعلي تلفن 3783737، دانشكده فني تهران جنوب در خيابان پيروزي، بلوار ابوذر، پل چهارم، 45 متري آهنگ تلفن 3722831 و دانشكده تربيت معلم مركز بهار تهران جنوب در‌ خيابان انقلاب،‌ بين پيچ شميران و ميدان فردوسي، خيابان بهار،‌نرسيده به خيابان سميه،‌ تلفن 14-8309713 است. لازم به ذكر است، كارت‌هاي داوطلبان در نوبت صبح از ساعت 8 الي 12 و در نوبت بعدازظهر از ساعت 14 الي 19 در حوزه‌هاي اعلام شده توزيع مي‌شود.																							 
, رييس مركز مشاوره دانشگاه علم و صنعت ايران به والدين داوطلبان كنكور توصيه كرد كه در صورت قبول نشدن فرزندشان، از سرزنش و تحت فشار گذاشتن آنها بپرهيزند. دكتر مريم رامشت، در گفت‌وگو با خبرنگار سرويس آموزشي خبرگزاري دانشجويان ايران (ايسنا)، اظهار كرد: والدين نبايد در اين شرايط داوطلبان را تحت فشار قرار داده و جنبه سرزنشگري داشته باشند. آنها بايد فرزندانشان را همانگونه كه هستند، بپذيرند؛ مطمئن باشيد اين حمايت و پذيرش بسيار بيشتر به فرزندان كمك مي‌كند. وي با تاكيد بر ضرورت تقويت جنبه حمايتي خانواده‌ از داوطلبان در اين روزها، تصريح كرد: اگر داوطلب واقعا تلاش كرده و موفق نشده، جاي هيچ &nbsp;نكوهشي نيست. حتي اگر خانواده‌ها نسبت به كم كاري فرزندان خود نيز آگاهي دارند هم نبايد در زمان &nbsp;اعلام نتايج اين مساله را به روي داوطلب بياورند؛ بلكه بايد به او اميدواري داد كه راه‌هاي ديگر براي موفقيت وجود دارد . وي همچنين خاطرنشان كرد: داوطلبان نيز نبايد تحت تاثير حواشي قرار بگيرند و براي برآورده ساختن انتظارات همه، خود را تحت فشار قرار دهند. بنابراين اگر مي‌دانند كه قبولي در دانشگاه در توان آن‌ها نيست، بايد صادقانه اين مساله را با والدين خود در ميان بگذارند و همچنين بايد با شهامت &nbsp;كم كاري خود &nbsp;را بپذيرند و به والدين نيز انتقال دهند. وي با بيان اينكه داوطلب بايد بداند كه كنكور تنها يك مرحله از زندگي است، گفت: متاسفانه در جامعه ما طوري جا افتاده است كه كنكور مرحله‌اي بسيار با اهميت است، البته كنكور بي‌اهميت نيست، ولي مي‌توان از طرق ديگر به اهدافي كه در حال حاضر دانشگاه‌ها در مقابل جوانان ترسيم مي‌كنند، رسيد. اين مدرس دانشگاه تصريح كرد: مساله با اهميت در آينده و بازار كار، تنها مهارت فردي است، شايد فردي با داشتن مدرك ديپلم در يك زمينه خاص آنچنان مهارت داشته باشد كه يك مهندس نيز در آن زمينه نداشته باشند. بنابراين بايد يادآورشد كه اهميت تحصيلات دانشگاهي به آن اندازه نيست كه زندگي فرد را تا حدي متاثر كند كه از فعاليتهاي روزمره خود دست بكشند. وي با بيان اينكه ايران دومين كشور جوان دنياست و 65 درصد جمعيت آن را جوانان تشكيل مي‌دهند، گفت: گرايش به سمت دانشگاه‌ها و تحصيلات آكادميك روز به روز در حال افزايش است كه اين گرايش طبيعي است. از سوي ديگر محدوديتهايي براي ورود دانشجويان به دانشگاه‌ها و رشته‌هاي مورد علاقه آنها وجود دارد. بنابراين تناقض بين نياز و انتظار و شرايط موجود براي برآورده شدن اين انتظار، باعث ايجاد تعارض و دگرگونيهاي عاطفي در فرد مي‌شود. به عبارت ديگر فرد تصور مي‌كند كه آدم توانمند و موفقي نيست كه همه اينها فشار مضاعفي را به شخص وارد مي‌كند. به گفته وي، كنكور يك ماراتن علمي است كه باعث فرسايش روح و روان جوانان مي‌شود و نتايج آن براي داوطلبان بسيار نگران كننده است. وي با اشاره به عامل تشديدكننده اين نگرانيها، اظهار كرد: در حال حاضر انتظارات خانواده‌ها از جوانان بسيار بيشتر از توانمنديهاي جوانان و امكانات موجود است، در نتيجه زماني كه جوان احساس مي‌كند توان برآورده ساختن نيازها و خواسته‌هاي خانواده را ندارد، دچار سرخوردگي مي‌شود و در نهايت امكان دست زدن به كارهاي خطرناك از سوي جوانان بسيار زياد است. وي با تاكيد بر اهميت نقش خانواده‌ها در اين راستا، اظهار كرد: بايد به خانواده‌ها يادآوري شود كه فرزندان بيش از درس و تحصيلاتشان براي شما اهميت دارند. در صورت توجه به اين مساله و حمايت از فرزندان تحت هر شرايطي، خيلي از مسايل حل خواهد شد. متاسفانه در جامعه ما فرزندان و كودكان با تصور رفتن به دانشگاه بزرگ مي‌شوند. در واقع يك ذهنيت از پيش تعيين شده براي فرزندان ايجاد مي‌شود. وي افزود: همين مسائل باعث ايجاد استرس و اضطراب در داوطلب مي‌شود و زمانيكه كه داوطلب توان كنترل آن را ندارد، افسرده، پرخاشگر و منزوي مي‌شود. گاهي اوقات آنقدر شدت بحران و نگراني فرد بالا مي‌رود كه تصور مي‌كند ديگر توان ادامه دادن ندارد و تفكرات خود تخريبي در او رشد پيدا مي‌كند. دكتر رامشت ادامه داد: خانواده‌ها بايد به اين اصل توجه كنند كه فرزندانشان چه دانشگاه قبول شوند چه نشوند، فرزندان آنها هستند و ارزش و اهميت دارند در نتيجه نبايد آنها را نااميد كنند. وي با بيان اينكه حتي چهره و طرز صحبت كردن والدين نيز در اين شرايط براي داوطلب اهميت دارد، گفت: در اين شرايط داوطلبان پذيرفته نشده بايد بيشتر مورد حمايت و توجه والدين قرار بگيرند. رييس مركز مشاوره دانشگاه علم و صنعت ايران با بيان اينكه در حال حاضر شرايط ادامه تحصيل در كشور فراهم است، خاطر نشان كرد:‌ با اين حال داوطلبان نيز به سمت دانشگاه‌هاي مطرح و معتبر تمايل دارند و متاسفانه نگرش خانواده‌ها نيز تنها به سمت اينگونه دانشگاه‌هاست. البته در اين زمينه پتانسيل‌ مالي افراد نيز مطرح است. بنابراين اگرچه اين دوره‌ها و شرايط خود بدون اشكال نيست ولي به هر صورت نمي‌توان گفت شرايط ادامه تحصيل مهيا نيست.																							 
, حجت‌الاسلام و المسلمين مصطفي محقق داماد در گفت و گو با خبرنگار سرويس آموزشي خبرگزاري دانشجويان ايران (ايسنا)،‌ بر ضرورت آشنايي علماي ديني با مباحث علمي جديد براي پاسخگويي به مسايل مطرح شده تاكيد كرد و افزود: خوشبختانه اين قبيل مباحث در مراكز علميه‌ي ما مطرح بوده و مورد توجه علما و طلاب مي‌باشد. وي با اشاره به طرح فلسفه‌ي متافيزيك در سوابق سنتي حوزه‌هاي علميه، خاطرنشان كرد: پيش نياز پرداختن به علوم متافيزيك و مابعدالطبيعه كه به مباحث فرافيزيكي مربوط مي‌شوند، آشنايي با مسايل طبيعي بوده است، بنابراين در مدارس ديني توجه خاصي به علوم طبيعي وجود داشته است، امروز نيز مباحث متافيزيك در شرايطي در حوزه‌ي علميه قم مطرح مي‌شود كه نسل جوان طلاب از حداقل اطلاعات عمومي در زمينه‌ فيزيك برخوردار بوده و عمدتا تا سطح ديپلم تحصيل كرده‌اند. محقق داماد افزود: با وجود اين كه هيچ كس از حوزه‌هاي علميه‌ي ديني توقع پرداختن به مباحث علمي و تجربي را ندارد، ولي نسل جديد روحانيون معمولا از اطلاعات كلي در زمينه‌هاي مختلف علمي برخودارند. اين پژوهشگر حوزه و دانشگاه با بيان اين كه جاي بسياري از مسايل جديد در رساله‌هاي عمليه خالي است، اظهار داشت: علاوه بر اين از آنجا كه يكي از اساسي‌ترين مشكلات شهروندان امروز به مسايل زيست محيطي مربوط مي شود، مباحث فقهي محيط زيست بايد به عنوان بابي مهم در رساله‌هاي عمليه مطرح شوند. محقق داماد كه در حاشيه‌ي همايش يكصدمين سال تولد پرفسور حسابي سخن مي‌گفت، با اشاره به ديدارهاي خود با آن مرحوم، از علاقه وافر پرفسور حسابي به مطالعه‌ و تحقيق با وجود كهولت سن به عنوان يكي از ويژگي‌هاي جالب توجه استاد ياد كرد و افزود: علاوه بر اين، پرفسور حسابي از جامعيتي برخودار بود كه تنها در دانشمندان گذشته‌ي ايران قابل بازيابي است. ايشان در كنار پرداختن به فيزيك و رياضيات به مسايل ادبي و هنري نيز توجه داشتند كه نمونه‌اي از اين علاقه‌ي استاد را مي توان در فرهنگ لغت تاليف شده توسط ايشان ملاحظه كرد. عضو فرهنگستان علوم جمهوري اسلامي در پايان با ابراز تاسف از بي‌توجهي دانش‌ پژوهان امروز كشور به مباحث ارزشمند ادبي و فرهنگي ابراز اميدواري كرد كه اين جنبه از زندگي مرحوم پرفسور حسابي نيز مورد توجه دانشمندان و دانشگاهيان كشور قرار گيرد.																							 
, به گزارش سرويس صنفي آموزشي خبرگزاري دانشجويان ايران، اين آزمون در 26 رشته فني و مهندسي با حضور 2700 داوطلب برگزار مي‌گردد. گفتني است، نتايج اين آزمون در ارديبهشت ماه سال آينده اعلام مي‌گردد. داوطلبان براي كسب اطلاعات بيشتر به آدرس اينترنتي دانشگاه به نشاني www.aut.ac.ir مراجعه كنند.																							 
, به گزارش خبرنگار سرويس آموزشي خبرگزاري دانشجويان ايران (ايسنا)، همچنين طبق تقويم آموزشي، كلاسهاي نيمسال دوم از روز شنبه 25 بهمن ماه جاري آغاز مي‌شود. حذف و اضافه اين دانشگاه نيز در دوم الي ششم اسفند ماه جاري و حذف اضطراري در 22 الي 24 ارديبهشت ماه سال 1383 انجام مي‌شود. امتحانان پايان ترم اين دانشگاه از اواخر خرداد آغاز و تا تير ادامه دارد كه نمرات دانشجويان از ترم آينده به جاي نصب در بردها از طريق سايت اينترنتي دانشگاه به نشاني www.yazdiau.ac.ir اعلام مي‌شود. همچنين دانشجويان مي‌توانند ازطريق اين سايت اعتراضات خود را نسبت به نمرات درس مربوطه به اساتيد ارجاع دهند.																							 
, به گزارش سرويس آموزشي ايسنا، وزارت علوم اين كشور روز گذشته صدور اصلاحيه‌اي بر لايحه فوق را خواستار شد. براساس گزارش منابع اينترنتي، طبق اين لايحه؛ تدريس دروس اطلاعاتي حساس و مهم به دانشجويان ازقبيل فناوريهاي زيستي و فيزيك اتمي، بدون كسب مجوز از سازمان صنعت و بازرگاني ممنوع است. مراكز دانشگاهي مخالفان سرسخت اين لايحه هستند و اعلام كرده‌اند كه ارائه‌ي اين حق به سازمان صنعت و بازرگاني فراتر از حوزه‌ي فعاليت اين سازمان است. گفتني است، در گذشته اين حق تنها بر عهده مقامات دولتي بود كه براساس آن، پروژه‌ها و پژوهش‌هاي علمي دانشجويان را كنترل و بررسي مي‌كردند. طبق اين لايحه‌، ارسال پروژه‌هاي اطلاعاتي حساس به صورت پست‌هاي الكترونيكي از يك مركز تحقيقاتي به مراكز يا افراد ديگر نيز غيرقانوني است.																							 
, به گزارش سرويس آموزشي ايسنا، دكتر محمدعلي نجفي، مصطفي ابراهيمي، دكتر بهزاده شاهنده و امير همراهيان به مدت چهار سال به عضويت شوراي معين موسسه آموزش عالي علمي - كابردي كيش منصوب شدند. قرار است، اين موسسه عالي با بهره‌گيري از چند تن از اساتيد خارجي در مركز جامع علمي- كاربردي كيش به آموزش دانشجويان در رشته هاي مربوط به هتلداري و خدمات مسافرتي بپردازد. همچنين طي توافقي از سال آينده دانشجويان خارجي از كشورهاي ايرلند و آفريقاي جنوبي براي تحصيل در اين مركز آموزش عالي پذيرفته خواهند شد. مركز اين موسسه در جزيره كيش قرار دارد و نخستين مركز آموزش علمي- كاربردي وابسته به دانشگاه جامع علمي كاربردي در جنوب كشور و چهارمين مركز مستقل در كشور محسوب مي شود. گفتني است، دانشگاه جامع علمي كاربردي يك مركز علمي دولتي است كه براساس مصوبه شوراي عالي انقلاب فرهنگي از سال 71 تاسيس شده است.																							 
, به گزارش سرويس آموزشي خبرگزاري دانشجويان ايران (ايسنا)، اين كميسيون در جلسه بررسي و بحث مشكلات گروه فيزيك كه با حضور نمايندگان صنفي دانشجويان و رييس دانشكده و مدير گروه فيزيك برگزار شد، تصويب كرد كه موضوع تقسيم كلاس‌ها براي بار اول شفاها با استاد مطرح شود، دفعه دوم به صورت كتبي و اگر عمل نشد مدير گروه بايد درس را به استاد ديگري بدهد. اين شورا همچنين مصوب كرده است جهت جلوگيري از تداخل برنامه‌هاي درسي با برنامه‌هاي اعلام شده در پانل‌هاي آموزشي مگر با رضايت استاد و تمام دانشجويان به هيچ وجه تغيير نخواهد كرد. «قبل از انتخاب واحد دانشجويان مشخص شدن نام اساتيد سرويس»، ديگر مصوبه كميسيون آموزشي شوراي صنفي دانشجويان دانشكده علوم بود. ارايه كاتالوگ آموزشي جهت اطلاع دانشجويان از امور آموزشي پيش‌نياز ، برگزاري جلسه توجيهي و اطلاع رساني با حضور مدير گروه برخي اساتيد براي ورودي‌هاي جديد، ‌پيشنهاد انتخاب اساتيد به صورت كتبي به مدير گروه فيزيك نيز جزو مصوبه‌هاي ديگر اين جلسه بود. تشكيل شوراي هماهنگي گروه فيزيك به عنوان رابط دانشجويان با مدير گروه نيز جزو خواسته‌هاي نمايندگان بود كه با موافقت اعضاي شركت كننده در جلسه همراه بود. گفتني است، شوراي صنفي دانشكده علوم با اعلام موارد فوق به دانشجويان اين گروه همچنين بيان داشت اين گونه جلسات براي رفع مشكلات ساير گروه‌هاي اين دانشكده نيز برگزار خواهد شد.																							 
, 3دسته را بايد در نحوه‌ي انتقال فرهنگ دفاع مقدس سرزنش كرد... گفت‌وگوي ايسنابامهندس هادي نخعي در حماسه‌ي خرمشهر، زمين، آسمان و تمام انسان‌ها حال ديگري داشتند																							 
, خبرنگار گروه تاريخ خبرگزاري دانشجويان ايران (ايسنا) به مناسبت فرارسيدن سوم خرداد و بيست و سومين سالروز آزادسازي خرمشهر و روز ملي مقاوت و ايثار و همبستگي با مهندس هادي نخعي از راويان، محققان و وقايع‌نگاران دفاع مقدس كه آثار بسيار مهمي به همت وي و همكارانش و نيز مركز مطالعات و تحقيقات جنگ به چاپ رسيده، به گفت و گو پرداخته است كه در پي مي‌آيد: مهندس هادي نخعي در اين گفت و گو وقتي كه مي‌خواهد احساسش را در روزهايي كه مراحل مختلف عمليات آزادي خرمشهر پيش مي‌رفت بيان كند، با لحني ملايم مي‌گويد: آن روزها يك مستي غيرقابل‌تكرار بود؛ مستي فارغ از هرگونه حسابگري. روزي كه آسمان و زمين، عالم و انسان جور ديگري بود... و سكوت مي‌كند. وي در ابتداي گفت و گو خود براي تبيين اهميت حماسه‌ي سوم خرداد و براي نشان‌دادن اينكه اين روز يك نقطه عطف است، به تشريح چگونگي وقوع انقلاب در يك كشور و مراحلي كه يك انقلاب براي تحقق و استقرار دولت و نظام مطلوب خود نياز دارد، اشاره مي‌كند. مدرس دانشگاه اميركبير مي‌گويد: مراحل مختلف يك انقلاب را مي‌توان به چهار دوره تقسيم‌بندي كرد. مرحله‌ي اول، آغاز فروپاشي رژيم سابق است، رژيمي كه در ظاهر از ثبات برخوردار است ولي از درون به صورت نامرئي در حال فروپاشي است. اين آخرين وضعيت تعادل ظاهري رژيم گذشته است كه با فروپاشي شديد مشروعيت پايان مي‌يابد. مرحله‌ي دوم، وضعيت انقلابي است، در اين مرحله قدرت مركزي مستقر واجد مشروعيت كافي است و قدرتي ديگر نيز هنوز نتوانسته جايگزين آن شود و ما با يك خلا قدرت رسمي مواجه هستيم. در اين مرحله گروه‌ها و احزاب سياسي به صورت انفجاري رشد مي‌كنند. در بعضي انقلابها اين مرحله همراه با حاكميت خشونت است و پيروزي انقلاب در مرحله نهايي به وسيله ارتش انقلاب و طي جنگ مسلحانه حاصل مي‌شود اما در بعضي از انقلابها خشونت به صورت حاشيه و چاشني محور اصلي تحرك مردمي (اعتصاب، تظاهرات و ... ) وجود دارد كه انقلاب ايران از اين دست است. وي در تشريح مرحله‌ي سوم يك انقلاب مي‌گويد: وضعيت انقلابي با تاسيس نظام جديد قاعدتا بايستي پايان گيرد ولي در عمل چنين نيست. بعد از تاسيس نظام جديد به علت اين‌كه نظام ايجادشده به معناي واقعي استقرار پيدا نكرده و نهادهاي قانوني به صورت كامل رشد نكرده‌اند، ما شاهد دوره‌ي گذار و ظهور بحرانهاي مختلف هستيم يعني عده‌اي از نيروهاي انقلابي كه با رژيم گذشته درگير بودند داراي مطالباتي هستند كه نظام جديد نمي‌تواند اين مطالبات را برآورده كند. با توجه به اين‌كه نظام تاسيس‌شده به وسيله انقلاب، اسلامي بود و اسلاميت يكي از اركان مشروعيت محسوب مي‌شد، طبعا نمي‌توانست برخي از خواسته‌هاي گروه‌هاي غيرمذهبي كه معطوف به حذف اسلاميت نظام جديد مي‌شد، بپذيرند، البته نظام جديد براي آنان جايگاه ضدانقلاب و سلطنت را قائل نبود اما در هر حال ها نتوانست خواسته‌هاي گروههاي ماركسيستي و نيز مجاهدين خلق را كه البته آنها نيز در مبارزه با رژيم گذشته با اهداف متفاوت نقش داشتند تامين كند و در اين‌جاست كه ما شاهد شكلي مصيبت‌بار از حل بحران مشاركت هستيم به گونه‌اي كه پدر با فرزند و برادر با برادر با درگيري خشونت‌بار مي‌رسند و فضاي ترور در كشور حاكم شده و متقابلا هر روز شاهد اعدام بوديم. چرخه مسلحانه ترور و متقابلا اعدام كه بعضا يك خانواده در دو طرف يك درگيري قرار داشتند. البته ما اين‌جا نمي‌خواهيم بحث كنيم كه حق با چه كسي بوده و حق و ناحق تعيين كنيم. اما سقوط وحشتناك عمده‌ترين اين گروهها يعني منافقين (مجاهدين خلق) كه همه اصول ادعايي را در مبارزه قدرت فدا كرد مي‌تواند يك نشانه اجمالي از عوامل اصلي اين مصيبت به دست دهد. در هر حال بحران مشاركت در ايران با حل و فصل خشونت‌بار و مصيبت‌بار پايان مي‌گيرد و مرحله چهارم يعني استواري قطعي نظام جديد فرا مي‌رسد؛ مرحله‌اي كه نيروهاي محارب و برانداز قادر به سرنگوني نظام نشده‌اند و خود نااميد شدند و به عبارت ديگر مشخص شده است كه بر كه پيروز شده است. وي با اشاره به مرحله‌ي چهارم يك انقلاب اظهار داشت: بعد از قطعي‌شدن استقرار نظام جديد كه همراه با يك ثبات نسبي است، باز هم شاهد پس‌لرزه‌هاي انقلاب هستيم كه البته به تدريج آرام شده و يك نظام سياسي معقول و پاسخگو ايجاد مي‌شود، رفتار انقلابي، خداحافظي مي‌كند، ولي روح انقلاب همچنان حاكم است. فتح خرمشهر آغاز مرحله استقرار قطعي استقرار نظام جمهوري اسلامي است و آن را مي‌توان مرحله‌ي چهارم انقلاب اسلامي ايران عنوان كرد. نخعي ادامه داد: در آن زمان حتي بدبين‌ترين تحليل‌گران داخلي و خارجي نيز از اين حماسه به عنوان واقعيتي ياد مي‌كردند كه نيروهاي ايراني توانسته‌اند با تكيه بر پتانسيل داخلي و توانايي ملي، نيروهاي اشغالگر را از كشور خود بيرون كنند و مقاصد خطرناك دشمن مهاجم از جمله پروژه عربستان سازي وي را ناكام بگذارند. وي در پاسخ به اين سوال كه چه تحولاتي باعث شد زمينه‌هاي پيروزي رزمندگان اسلام در سوم خرداد فراهم آيد اظهار داشت: در اين دوران ما در داخل نظام سياسي حاكم، شاهد منازعات و برخوردهاي بنيان‌كني بوديم. عزل بني‌صدر از سمت فرماندهي كل قوا كه مي‌توانست به صورت يك بحران در فرماندهي عالي جنگ بروز كند، در انسجام نيروهاي داخلي موثر بود و ما توانستيم با اتكا بر جوانان و نيروهاي داخلي خود، اين حماسه را بيافرينيم. اين مدرس دانشگاه گفت: البته من فكر مي‌كنم بني‌صدر نيز به عنوان فرمانده كل قوا هم دوست داشت كه ما در جنگ پيروز شويم، ولي تمايل چنداني به فعليت‌بخشيدن به پتانسيل انقلابي و واقعي كه به صورت بالقوه وجود داشت نشان نمي‌داد، زيرا تصور مي‌كرد اين كار به نفع رقيب خواهد بود . بني‌صدر شخصيتي نبود كه نظرات شخصي و منافع جناحي خود را فداي منافع ملي و مصالح انقلاب اسلامي كند، برعكس در تقابل با نيروهاي خط امام به سمت مجاهدين خلق حركت كرده بود، البته منافقين (مجاهدين خلق) نيز بر آراي 11 ميليوني بني‌صدر تكيه كرده بودند ولي واقعيت امور به نحوي بود كه به جاي اين‌كه اين دو گروه - يعني منافقين و بني‌صدر - وقتي به هم نزديك مي‌شوند، يكديگر را تقويت كنند با نزديك‌شدن هرروز ضعيف‌تر مي‌شدند و زمينه تخريب وجهه يكديگر را فراهم مي‌كردند. نخعي يك دولت موفق را دولتي دانست كه از پتانسيل و توانايي‌هايي كه در كشور وجود دارد، بتواند به صورت بهينه استفاده كند و ادامه داد: ما در ابتداي جنگ شاهد بحران در مديريت فرماندهي عالي جنگ هستيم و بني‌صدر به دليلي كه گفته مي‌شود ترجيح مي‌دهد به نيروهاي ارتش تكيه كند در حالي كه ارتش به علت وقوع انقلاب هم سر خود (منظور فرماندهان عالي ارتش شاه است) را از دست داده بود و هم ديگر داراي ايدئولوژي شاهنشاهي نبود و فلسفه‌ي وجودي‌اش شديدا دچار تغيير شده بود. از نظر تداركات مسير پشتيباني آن به كلي قطع شده بود، جايگزيني اتكاي مطلق به آمريكا نيازمند زمان بود، در واقع ارتش در اولين مراحل شكل‌گيري دوره جديد خود، دوران ابتدايي نوسازي خود را مي‌خواست شروع كند، به اين ترتيب اگر هم تحركي از ارتش مشاهده مي‌شد به خاطر عناصر مخلص و مومني بود كه در بدنه ارتش و پايين‌تر وجود داشت. در اين زمان بود كه نقش نيروهاي مردمي فقط مي‌توانست در قالب سپاه متبلور شود كه البته در آن مقطع سپاه، فقط يك سازمان نظامي نبود، بلكه بيشتر يك سازمان انقلابي بود. تضاد عقيدتي و سياسي نيروهاي انقلابي وقت سپاه با بني‌صدر آشكار بود. بنابراين در دوران بني‌صدر ما نتوانستيم از تمام منابعي كه داريم به صورت احسن استفاده كنيم. به همين ترتيب علت پيروزي ما در فتح خرمشهر حل بحران‌ در فرماندهي عالي جنگ به نفع نيروهاي انقلاب بود. مطمئنا اگر درگيري‌هاي داخلي نظام به نفع بني‌صدر تمام مي‌شد، او در صورت پيروزي بر خط امام نيز توانايي استخراج منابع نيروي انساني را نداشت و نمي‌توانست اشغالگر را از كشور بيرون كند. وي در پاسخ به سوال مربوط به توصيف و احساس خود از فتح خرمشهر گفت: فقط يك هنرمند مي‌تواند چنين ايام و حماسه‌هايي را بازگو كند. شما بايد از حاتمي‌كيا بخواهيد كه براي شما چنين صحنه‌هايي را توصيف كند. قلم خشك و بيان الكن من توانايي توصيف چنين صحنه‌هايي را ندارد. وقتي من به توصيف مي‌پردازم از نظر خودم واقعي است ولي نسل بعدي كه خاطره حضور در آن ايام رانداشته است، نمي‌تواند باور و حس كند . حتي فرزندان خودم را مي‌گويم . آنها تحت تاثير فيلمها و ديگر ابزارهاي پيام آن دوران كه غالبا ضعيف ، كليشه‌اي و تصنعي است قرار دارند. ولي من مي‌توانم بگويم فتح خرمشهر، يك مستي غير قابل تكرار بود؛ مستي كه فارغ از حسابگري بود. حماسه‌اي كه به نحوي نامناسب به نسل بعدي منتقل گرديده است به نحوي كه اين نسل تصور درستي از اين حماسه ندارد. در حالي كه در ايام چنين حماسه‌اي زمين، آسمان و تمام انسان‌ها حال ديگري داشتند؛ حماسه‌ي خرمشهر يك اتفاق غير قابل تكرار است. حتي كساني كه از آن حماسه زنده مانده‌اند غبطه شخصيت و حال آن روزهاي خود را مي‌خوردند، چه بسا اگر با خود خلوت كنند، تعجب مي‌كنند كه چنان شخصيت عظيم و رويايي داشته‌اند. اين محقق جنگ در مورد نحوه‌ي انتقال نادرست فرهنگ و ارزش‌هاي اين حماسه و جنگ اظهار داشت: 3 دسته و گروه را بايد در اين نحوه‌ي انتقال فرهنگ دفاع مقدس سرزنش كرد؛ دسته‌اي كه در مقام دفاع از جنگ به نفع خود خرج كردند و از اين سرمايه‌ي عظيم به عنوان ابزاري در جهت تحقق منافع مورد نظر ولو مشروع و مفيد استفاده كردند. دسته‌ي دوم، كساني كه با گروه اول مشكل داشتند و در تقابل عملكرد طرف مقابل خود خواسته يا ناخواسته به نحوي در جهت تضعيف جنگ قدم برداشتند. دسته‌ي سوم، كساني بودند كه اساسا صداقت نداشتند، زيرا از ابتدا با كل نظام و اركان آن مشكل داشته و يكي از راه‌هاي كوبيدن نظام را تخريب جنگ برگزيدند. بعضي از مواقع در كلاس از دانشجويان مطالبي در قالب خبر مي‌شنوم كه گويا بعد از فتح خرمشهر، عراق يا متحدان آن حاضر بوده‌اند حتي به ما غرامت بپردازد و جنگ را تمام كنند و ما قبول نكرده‌ايم. در حاليكه بعد از فتح خرمشهر، صدام و دولت عراق حتي حاضر نشدند بپذيرند كه شكست خورده‌اند. مطرح مي‌كردند كه ما نيروهاي نظامي خود را از ايران بيرون آورديم و راهي به ايرانيان مي‌دهيم كه آنها با عبور از آن بتوانند به اسرائيل حمله كنند؛ چون دشمن مشترك هر دو ماست. آنها حتي بعد از اتمام جنگ نيز حاضر نشدند كه بپذيرند تجاوزگر هستند و حتي اعتراف حداقلي به حقانيت مرزي ما در اروند نداشتند. بعد از حمله‌ي عراق به كويت كه عراق به ما احتياج داشت و بعد از چندماه نامه‌پراكني بين صدام و آقاي هاشمي نهايتا به نوعي پذيرش قرارداد 1975 را اعلام كردند و عراق حتي هيچگاه حاضر نشد بپذيرد كه به ما حمله كرده است. سالگرد شروع جنگ را دوهفته زودتر مي‌گرفت به معناي شروع حمله به وسيله ما چه برسد به اينكه امتيازات حقوقي و مرزي مار ا بشناسد. بعد از تبعات گرفتاري عراق در اشغال كويت بود كه عراق در جهان به عنوان كشور متجاوز شناخته شد. وي در مورد ادامه جنگ بعد از آزادي خرمشهر تاكيد كرد: اين بحث بسيار مهم و ظريفي است كه به دور از لحاظ كردن درگيريهاي سياسي مقطعي، بايد به صورت يك عبرت ، آموزش و تجربه ملي مورد بررسي دقيق قرار گيرد اما در عين حال با قيد اينكه اين توضيحات كافي نيست، افزود: امام رحمت‌الله در هنگامي كه خرمشهر آزاد شد، كارشناسان نظامي و مسوولان مرتبط با آن را فراخواند و نظر آنها را در مورد ادامه‌ي جنگ خواستار شد كه تمام آنها بالاتفاق معتقد بودند كه بايد جنگ ادامه پيدا كند. ما در زمان فتح خرمشهر 20 هزار اسير عراقي داشتيم و غيرعقلاني بود در هنگامي كه به نظر مي‌رسد موازنه قدرت به نفع ماست، از تعقيب متجاوز دست برداريم و آن را وادار به پذيرش تجاوزگري ، پرداخت غرامت و... حداقل حقوق كشور خود نكنيم و جنگ را تمام كنيم. مطمئنا اگر در اوج پيروزي بيت‌المقدس بدون هيچ تضميني جنگ را رها مي‌كرديم، نسل‌هاي بعدي اين تصميم ما را مورد سرزنش شديد قرار مي‌دادند. ما در قضيه‌ي بعد از فتح خرمشهر درصدد اين بوديم كه متجاوز را طوري از كشور خود بيرون كنيم كه به خط دفاعي مناسبي برسيم و تداوم وضع نه جنگ و نه صلح كه مي‌دانستيم عراق در صدد آن بود در وضعي ايجاد شود كه عراق نيز از سوي ما در معرض تهديد و فشار باشد نه اينكه فقط آبادان و خرمشهر ما زير آتش مستقيم آنها باشد و ما هيچ اهرم فشاري نداشته باشيم و اين تداوم &nbsp;دفاع بود. توقف جنگ بعد از فتح خرمشهر به اينگونه كه در درگيريهاي سياسي مطرح مي‌شود در خوشبينانه‌ترين وضع يك ساده‌انديشي است و كساني كه اين موضوع را مطرح مي‌كنند بايد خود را جاي تصميم‌گيران آن زمان بگذارند؟ به اين سوال پاسخ دهند آيا در آن موقعيت حاضر بودند كه بدون هيچ گونه امتيازي جنگ پيروز را رها كنند به طور كلي بررسي نقادانه پديده‌اي مانند جنگ را بايد از درگيريهاي جناحي و سياسي مقطعي جدا كرد . البته اگر قرار است از نقادي جنگ، كشور و مردم سود ببرند و براي تداوم حيات كشور از آن استفاده كنند. اگر براي كوبيدن رقيب از آن استفاده كنيم حتي در صورت موفقيت نيز ”عالي را فداي داني كرده‌ايم“ و اين عقلاني نيست. گفت‌وگو از خبرنگار ايسنا: اكرم احقاقي دبير خبر: معصومه محمدپور																							 
, به گزارش خبرنگار گروه تاريخ خبرگزاري دانشجويان ايران(ايسنا) در اين عمليات كه از سوي شهيدان بخارايي، اماني، صفارهرندي و نيك نژاد، «عمليات بدر» نام گرفته بود، حسنعلي منصور، نخست وزير وقت رژيم ستمشاهي مورد هدف قرار گرفت و كشته شد. حزب مؤتلفه‌ي اسلامي در مجموعه‌ي با عنوان « مسافران سپيده» به شرح اين ماجرا و چاپ برخي خاطرات و اسناد در اين خصوص اقدام كرده است.																							 
, بحث در خصوص حضرت علي (ع) با توجه به فرا رسيدن ايام شهادت ايشان در حوزه‌هاي مربوط به اجتماع و سياست با ملاحظاتي همراه است كه مي‌تواند در دوران معاصر براي تمام انسان‌ها راهگشا باشد. حضرت علي (ع) همانند پيامبر(ص) قرآن را اسوه و الگو معرفي مي‌كردند، در همان مسير نيز ايشان گام برداشتند و به همين دليل قول و فعل حضرت علي (ع) براي بسياري از مسلمانان خصوصا شيعيان حجت است و از اين روي از زواياي گوناگون مي‌توان به زندگي امام علي (ع) پرداخت اما در حوزه‌ي اجتماع و سياست چند محور وجود دارد كه پرداختن به آنها مي‌تواند جالب، مفيد و راهگشا باشد. در طول تاريخ ملاحظه مي‌كنيم كه فضائل حضرت علي (ع) هم از سوي دوستان‌ ايشان از روي تقيد و ترس پنهان شده و هم از سوي دشمنان‌شان به دليل غرض و بغض تا جايي كه امكان داشته آشكار نشده به نحوي‌كه به تخريب شخصيت ايشان انجاميده است،حتي طي ساليان طولاني حكومت معاويه بر اساس سياست‌هاي مكارانه‌ي وي در بالاي منابر و نمازهاي جمعه، ابتداي خطبه‌ها به ساحت مقدس حضرت علي (ع) توهين مي‌كردند. با وجود تمامي اين نيرنگ‌ها و تلاش‌ها تبليغات منفي حضرت علي (ع) در تاريخ باقي ماند ،اما از معاويه وخلفاي بعد از وي از جمله بني اميه و خلفاي عباسي اثري وجود ندارد. دكتر محمد رضا طباطبايي همزمان با ايام شهادت امير المومنين علي (ع) در گفت‌وگو با خبرنگار سرويس تاريخ &nbsp;خبرگزاري دانشجويان ايران (ايسنا)، با بيان اينكه چند مولفه در سيره‌ي سياسي حضرت علي (ع) وبه خصوص در دوران زمامداري ايشان مي تواند برجسته و قابل توجه وجود باشد ، اظهار داشت: «اين مولفه‌ها از سوي غير شيعه‌ها، اهل سنت و حتي مستشرقين مورد توجه و بررسي قرار گرفته است.» اين استاد دانشگاه آميختگي اخلاق و سياست در سيره و روش امام علي (ع) را يادآور شد و گفت:« بررسي اين مبحث با توجه به اينكه در جامعه‌ي بين‌المللي نيز بحث‌هاي متعددي مبني بر اينكه آيا در حوزه‌ي سياست پايبندي به ضوابط اخلاقي كه دين نيز به آن صحه گذاشته لازم است يا هدف وسيله را مشخص مي‌كند و ميتوان از روشهاي غير اخلاقي براي رسيدن به اهدافي حتي مشروع بهره جست ، بسيار مهم و با اهميت ارزيابي مي‌شود.» وي در اين زمينه با استناد به آنچه در تاريخ آمده ،تصريح كرد:«از لحاظ ماکياولي ها که معروف هستند ،براي شهريار تعدي از اصول اخلاقي براي رسيدن به اهداف گاهي ضروري است و اگر حفظ قدرت ايجاب کرد تعدي از اصول اخلاقي امکان پذير مي‌شود ،اما در مقابل اين تفكر جريان کانت به عنوان يک جريان مذهبي وجود دارد که بر آميختگي دين و سياسي تاکيد مي‌كند تفكر كانت معتقد به رعايت اصول اخلاقي حتي در امور بين دولت‌ها است.» وي درادامه با تاكيد بر اينكه آميختگي دين و سياست، در سيره و عملكرد حضرت علي (ع) بسيار برجسته و قابل مشاهده است ،افزود:« در نهج‌البلاغه و منابع ديگر از جمله مسائل شيعه به عنوان نمونه آمده است که افراد به حضرت علي (ع) خورده مي گرفتند و مي‌گفتند معاويه از ايشان باهوش‌تر است و كارهاي خود را با برنامه‌ريزي خاصي پيش مي‌برد ،حضرت علي در پاسخ مي‌فمايند كه معاويه باهوش‌تر از من نيست، او مكر و حيله به كار مي‌برد و اگر بد بودن اين كار در درگاه خداوند ودين و مذهب نبود من باهوش‌ترين مردم عرب و يا كل مردم بودم اما دستم در انجام كارهاي غير اخلاقي با اخلاق بسته شده است.» وي اضافه كرد:«از نظر ادبيات سياسي معاويه از روش‌هاي غير اخلاقي و غير مويد ديني استفاده مي‌كرد اما حضرت علي (ع)نمي‌توانستند اين ناهنجاري‌ها را به دليل محدوديت اخلاقي انجام دهند چرا که قرآن نيز تاکيد دارد که حتي در برخورد با قومي که خطا مي کند با عدالت و رعايت اخلاق برخورد کنيد که در روز قيامت با شما برخورد نشود.» وي همچنين در ادامه با ذكر رواياتي از برخوردهاي بزرگوارانه پيامبر(ص) و حضرت علي(ع) ، تصريح كرد:« در مسايل شيعه تاليف مرحوم حرعاملي جلد 11 روايتي از اما صادق وجود دارد که در آن آمده حضرت علي(ع) هيچ يک از کساني را که با آنها مي جنگيدند متهم به شرک و نفاق نکردند بلکه آنها را برادران ديني مي دانستند ، اين نشاندهنده بزگواري و رحمت ايشان است که از پيامبر(ص) در جريان فتح مکه و اوج قدرت مسلمانان پس از عذاب‌هاي گذشته آموختند؛ زيرا پيامبر(ص) آن روز را روز رحمت ناميدند و بر همه مردم مکه حتي ابوسفيان که به تازگي اسلام آورده بود با مهرباني برخورد کردند.» اين استاد دانشگاه كه آميختگي اخلاق با سياست را يكي از ويژگي‌هاي برجسته‌ي حكومت امام علي (ع) بر مي‌شمرد ، اظهار داشت :« اكثر كساني كه به اسلام ايمان آوردند از روي استدلال و اصول و منطق اين كار را انجام ندادند ، بلكه بر اساس رفتارها و بزرگواري‌هاي پيامبر(ص) به دين اسلام و خدا ايمان آوردند كه اين حركت در رفتارهاي حضرت علي با (ع)پاسخ دادن به معاويه در برابر مكرش قابل مشاهده است ، در زمان حضرت علي(ع) سه گروه به دليل عدالت حضرت علي(ع) با ايشان جنگيدند كه ناكثين (پيمان‌شكنان)، قاسطين (متجاوزين) و مارقين (خوارج) بودند ،كه برخلاف تلاش حضرت علي(ع) براي جلوگيري از جنگ،آنها توجهي نكردند و جنگ از ناحيه‌ي آنان آغاز شد.» وي در ادامه با استناد به كتاب دكتر طه حسين، اديب مصري با نام الفتنه الكبري كه به وقايع دوران عثمان و حضرت علي (ع)اشاره دارد ، گفت:« در آن كتاب مطالب مهمي در خصوص حضرت علي(ع) بيان شده است با تمامي فعاليت‌ها و كارهاي حضرت علي (ع) را از جنبه‌هاي الهي و براي خدا مي‌داند و به عنوان مثال نوع انفاق‌هاي حضرت علي (ع) را برخلاف معاويه برشمرد؛ حضرت علي(ع) اطاعت كسي را با پول نخريد، بخشش‌هاي معاويه براي دنيا بود اما فعاليت‌هاي حضرت علي(ع) مطابق آنچه از ديد يك اهل سنت در اين كتاب آمده است براي خدا و رضاي او بود.» وي اضافه كرد:« در اين كتاب همچنين آمده است كه حضرت علي (ع) هيچگاه كرامت و بخشش خود را در برخورد با خائنان فراموش نمي‌كردند. به عنوان مثال در جنگ صفين كه ياران معاويه آب را بر ياران حضرت علي(ع) بستند ، در مقابل اين اقدام حضرت علي (ع) مقابله به مثل نكردند حتي آن تعداد از يارانشان را كه براي گرفتن پول به دشمن مراجعه کرده بودند را دوباره پذيرفتند و اين نمونه ها منش و كرامت علي (ع) را که همواره در فعاليت‌هاي ايشان مشاهده مي‌شود، نشان مي دهد.» اين استاد دانشگاه همچنين خاطر نشان كرد:« با اين نمونه‌ها مي‌توان نتيجه گرفت كه مولفه‌هاي اخلاقي در تاريخ فراموش نشده است و يكي از ويژگي‌هاي برجسته‌ي حضرت علي (ع) كه در اجتماع و سياست مي‌توان پررنگ كرد از آن دسته است كه حضرت علي(ع) اخلاق و سياست را به يكديگر آميخته بودند و براي تثبيت قدرت خود از راه‌هاي غير اخلاقي وارد نمي‌شدند.» طباطبايي در ادامه توجه به مطالب طرح شده در نامه‌ي حضرت علي(ع) به مالك اشتر را يادآور شد و گفت:«اين نامه گذشته از اينكه در مديريت و كشورداري بسيار جالب است در زمينه‌ي آميختگي اخلاق و سياست نيز قابل تامل است. به عنوان مثال حضرت علي (ع) در اين نامه تاكيد دارند كه سلطه‌ي قدرت خود را با خونريزي به ناحق تثبيت نكن زيرا اين امر نعمت را تبديل به گرفتاري و مشكل مي‌كند و علاوه بر از بين بردن شرايط تثبيت قدرت ، باعث مي‌شود در آخرت نيز خداوند از خون‌هاي ريخته شده سئوال کند.» وي اظهار داشت:« حضرت علي(ع) در اين نامه خطاب به مالك اشتر مي‌فرمايد وظيفه‌ي اصلي تو پاك كردن مسائل بيروني است و عيوب‌ها در حوزه‌ي زندگي مردم مربوط به تو نيست و والي وظيفه‌ي پوشاندن اين عيب‌ها را ندارد و خداوند عهده‌دار داوري بر اين خبرهاي خصوصي افراد است و حاکم بايد مسايل آشکار جامعه را سامان دهد.ايشان تاكيد داشتند نيت‌هاي خود را سيقل دهيد، کسي که بررسي مي کند بصيراست و در قيامت اعضاي انسان خود شهادت مي دهند ، تا اندازه توان خود براي سفر آخرت توشه برداريد که سفر سخت و پر فراز و نشيب است، كشتي‌هاي خود را براي ورود به دريايي عميق و خطرناک آماده کنيد و بارهاي خود( اعمال منفي) را سبک کنيد که پل صراط بسيار باريک و دقيق است » وي در ادامه با استناد به مباحثي كه به نقل از حضرت علي (ع) در نهج‌البلاغه مطرح شده و بر مبناي آن به تفاوت عدل و جود پرداخته شده،اظهار داشت:«ايشان مي‌فرمايند عدالت براي همگان است اما بخشش براي عده‌ي كم و خاص است. از سوي ديگر با عدل حداقلي به همگان مي‌رسد و سياستي عمومي است اما تنها افرادي از جود بهره‌مند مي‌شوند و عدالت يعني هر چيزي سر جاي خود است.» اين استاد دانشگاه در ادامه با اشاره به داستان د رخواست کمک طلحه ، زبير و همچنين برادر حضرت علي(ع) از ايشان در خصوص بهره‌مندي از اموال بيت المال كه مورد مخالفت آن حضرت قرار گرفت ؛ اين فرمايشات و روايات را در حال حاضر براي مسوولان حوزه‌هاي سياست و اجتماع راهگشا و الگو دانستو افزود:« غير مسمانان نيز بر عدالت حضرت علي(ع) اشاره دادند و جرجي جورداغ مسيحي در کتاب صوت العدالت انسانيه( نداي عدالت انساني) را درباره‌ حضرت علي (ع) نوشته است با اشاره به شهادت حضرت علي(ع) در محراب مي‌گويدحضرت علي (ع)از شدت عدلي که ورزيده بودند در محراب كشته شدند.» طباطبايي در ادامه تاكيد كرد:« توجه به عدالت اخلاق و سياست و نكته‌ي ديگر توجه به اقبال مردم (با توجه به اجرا شدن حكومت حضرت علي (ع)بنابر خواست مردم علاوه بر تاييد خدا) در ديدگاه امام علي(ع) امر مهمي تلقي مي‌شود ،ايشان تاكيد مي‌كردند صحبت كردن مردمان با حاكم بدون ترس باشد و حق ضعيف از قوي بدون ترس و لكنت زبان گرفته شود و حضور در ميان مردم و همسطح بودن با آنها از اركان حكومت ايشان بوده است.» وي در ادامه با اشاره به اينكه حكومت حضرت علي (ع) به عنوان الگو و عملكرد ديني و اخلاقي مي‌تواند در تمام دنيا به طور عام مطرح شود ، تصريح كرد:« در تمامي دنيا كليت عدل مورد قبول است و شايد اختلاف در مصاديق باشد. بحث عدل در دنياي امروز كه هر چند به صورت تخصصي وجود دارد معضل بسيار جدي را در بر دارد و قابل مقايسه با گذشته نيست.» اين استاد دانشگاه ادامه داد:« به دليل وجود مسائل تخصصي و پيچيده بايد از لحاظ آثار و تبعات مباحث حكومتي حضرت علي(ع) به خصوص عدالت كه آيا منجر به عدالت مي‌شود يا خير (يا در ظاهر و باطن)مورد بازبيني قرار گيرد ، سياست‌ها بايد به گونه‌اي باشد كه در عمل و درازمدت به عدل منجر شود ، عدل را مي‌توان در استفاده از فرصت‌هاي برابر براي افراد معني كرد و بايد سيستم‌هاي عميقي براي تخصيص منابع برابر براي مردم با توجه به شرايط آنها قرار داد .» وي تاكيد كرد:« عدالت با شعارها سطحي قابل رسيدن نيست و نيازمند برنامه‌ريزي‌هاي دقيق با توجه به رهنمودهاي كلي ديني و تجارب كشورهاي ديگر دارد ، با مطالعه و مقايسه‌ي اين امور با آموزه‌هاي ديني مي‌توان منبعي براي بهبود وضع معيشت مردم و ارتقاي عدالت در سطحي برابر براي عام رسيد. » وي در پايان خاطر نشان كرد:« بحث عدالت مربوط به حوزه‌هاي دوران معاصر بايد به همراه فعاليت‌هاي كارشناسي در كنار الگوهاي حضرت علي(ع) و تجارب و روش‌هاي عيني و به روز كشورهاي ديگر در حوزه‌هاي گوناگون صورت پذيرد و در آن صورت زمانيكه ثروت ايجاد شود اشتغال و ديگر نياز ها نيز برآورده مي شود.» گفت‌وگو از خبرنگار ايسنا :مريم مير شمسي																							 
, عمليات كربلاي 4، بهانه‌اي براي فتح دروازه‌هاي بصره																							 
, تحولات صحنه نبرد پس از پيروزي فاو و اقدامات نظامي دشمن كه بطور گسترده و همه‌جانبه صورت گرفت، فرماندهان سپاه را با وضعيت جديدي مواجه كرد. جنگ شهرها در سطح گسترده، حمله به مراكز اقتصادي، صنعتي و نفتي فشار فوق‌العاده‌اي را بر كشور وارد ساخت. به ويژه، كاهش بسيار زياد قيمت نفت تا مرز 5/5 دلار در هر بشكه موجب تشديد اين فشارها شد. همراه با اين فشارها، تحرك جديد دشمن در عرصه زميني كه پس از اشغال اراضي كشور در آغاز جنگ، براي اولين بار صورت مي‌گرفت، جبهه خودي را تحت فشار قرار داده بود. در چنين شرايطي علاوه بر مقابله با حملات عراق به خط‌هاي پدافندي در طول مرز، آماده شدن براي حمله بزرگ بعدي، مسووليت ديگري بود كه مي‌بايست به آن جامه عمل بپوشاند. خبرگزاري دانشجويان ايران (ايسنا) در گزارشي به بررسي ابعاد مختلف اين عمليات پرداخته است. تصرف منطقه استراتژيك فاو و جداسازي بخش جنوبي سرزمين عراق از اين كشور، اقتضا مي‌كرد كه مناطق مهمي چون بصره و ام‌القصر نيز مورد توجه قرار گيرد و به نظر مي‌رسيد توقف در اين منطقه و عدم توسعه وضعيت، به زيان نيروهاي خودي باشد. زيرا منطقه عمليات فاو به لحاظ وسعتي كه داشت از اين قابليت برخوردار بود كه سلسله عمليات بعدي در همين مكان انجام شود. * دلايل انتخاب منطقه پس از پيروزي فاو كه باعث به هم خوردن موازنه نظامي به نفع ايران شد، لازم بود در اقدامي ديگر كه از اهميت ويژه و هدف استراتژيك برخوردار باشد، سرنوشت جنگ به نقطه نهايي رهنمون شود. براي اين منظور، منطقه جديد مي‌بايست از شرايطي برخوردار مي‌بود كه هدف‌هاي مورد نظر تحقق مي‌يافت. منطقه عمومي بصره در جنوب، مهمترين مناطقي بودند كه از تابستان سال 1361 همواره براي عمليات‌هاي بزرگ و سرنوشت‌ساز مورد توجه فرماندهان بودند و عمليات‌هاي متعددي در اين جبهه‌ها انجام شده بود: شرق بصره (عمليات رمضان)، هورالهويزه (عمليات خيبر و بدر) و فاو (عمليات والفجر 8) مناطقي بودند كه طي سال‌هاي 1361 تا 1364 عرصه نبرد ميان رزمندگان اسلام و دشمن بودند. تنها منطقه‌اي كه در آن عملياتي صورت نگرفت، منطقه ابوالخصيب، جزيره مينو و بخشي از زمين شلمچه بود كه در ميان هدف‌هاي مطرح در اطراف بصره، به دليل نزديكي به شهر، مهمتر از بقيه بودند. به همين دليل، استحكامات، آرايش سلاح و يگان‌هاي دشمن نيز در اين منطقه (با تأكيد بر شلمچه) بيشتر از ساير مناطق عملياتي بود و همين موضوع موجب شد كه طي چهار سال پس از عمليات رمضان، فرماندهان نظامي توجه جدي به اين منطقه كنند. افزون بر اين، اهميت شهر بصره كه هدف اصلي استراتژي نظامي جمهوري اسلامي پس از فتح خرمشهر به شمار مي‌رفت، مهمترين عامل در انتخاب اين زمين براي عمليات كربلاي 4 بود. از ديگر ويژگي‌هايي كه باعث انتخاب اين منطقه براي عمليات شد، عوارض موجود در زمين غرب اروند در منطقه ابوالخصيب بود، زيرا وجود نهرها، نخلستان‌ها و كانال‌هاي كشاورزي و نيز عدم وجود استحكامات در منطقه پتروشيمي تا بصره، اين منطقه را قابل تصرف و پدافند مي‌نمود. همچنين به دليل آنكه دو جناح منطقه عملياتي، از شمال به آب‌گرفتگي شلمچه و كانال ماهي‌گيري و از جنوب به خور زبير و زمين‌هاي باتلاقي اطراف آن محدود شده بود، قدرت تحرك دشمن ضعيف برآورد مي‌شد. مزيت ديگر منطقه عملياتي، واگذاري مسووليت حفاظت و اداره آن به سپاه‌هاي سوم و هفتم عراق بود. اين مساله با توجه به مانور عمليات كه نفوذ از ميان خط حد دو سپاه بود، يكي از ويژگي‌هاي برجسته منطقه عملياتي به شمار مي‌رفت. *طرح مانور مانور در اين عمليات، نقش اساسي و تعيين كننده‌اي داشت. زيرا تجربه عبور از عرض رودخانه اروند، اين بار مي‌بايست در طول رودخانه انجام مي‌گرفت و اين عبور كه خود تاكتيك ويژه و ابتكار عمليات به شمار مي‌رفت در صورت تحقق، جنبه‌هاي ديگر آن كه شامل شكستن خط، پاك‌سازي، نفوذ در عمق و تسلط بر چند راه (ورودي شهر بصره) مي‌شد، تحول عظيمي در جنگ ايجاد مي‌كرد. از اين رو، از ارديبهشت تا مهر 1365 و سپس آذرماه همان سال، بحث‌هاي مختلف و طرحهاي گوناگوني ارائه شد ولي به دليل معايب آنها منتفي گرديد. يكي از موضوعات اساسي در طرح‌هاي ارائه شده از نظر فرماندهان سپاه، وابستگي ابتكار ويژه به غافل‌گيري دشمن بود. بدين ترتيب پس از يك دور بحث، طرحي تصويب شد كه مورد توافق كليه فرماندهان بود. در جلسه، (16/7/1365) پس از بحث و گفت‌و‌گو، سرانجام فرماندهان يگان‌ها مانور عملياتي از پنج ضلعي در شلمچه تا جزيره سهيل در مقابل جزيره مينو را پذيرفتند. آنها پذيرفتند كه زمين شلمچه بر زمين مقابل جزيره مينو ترجيح دارد. همچنين، اهميت زمين دو طرف اروند و ابوالخصيب و نيز تاكتيك ويژه براي عبور از تنگه مورد قبول واقع شد. در پايان اين جلسه، فرمانده سپاه گفت: «برادران عزيز، همه توجيه هستند و احتياجي به توضيح اهميت عمليات نيست. اين سومين منطقه‌اي است كه براي رفتن به سمت بصره در آن عمل مي‌كنيم. منطقه رمضان [شرق بصره] هور [الهويزه] و اينجا، خداي ناكرده اگر از ما كوتاهي سربزند، مسووليت ما خيلي سنگين است. ما بايد با تمام قدرت تكليفمان را انجام دهيم آن وقت، هر چه خدا خواست. اينجا يك شجاعت بزرگ و تدبير و دقت بالايي مي‌طلبد. اين تاكتيك و شيوه جنگي كه ما براي اين عمليات مهيا كرده‌ايم، دشمن آمادگي‌اش را ندارد و [از طرف ما] احتياج به توكل و ايثار بالايي دارد. برادرها بايد همه مسائل را با هم حل كنند و تا آخر عمليات، دست اخوت و برادري به هم بدهند؛ چون اين عمليات با همياري و همكاري پيش مي‌رود. لذا، بايد تقسيم كار كنيد و همديگر را كمك كنيد.» از نيمه دوم مهرماه كار آماده‌سازي منطقه عمليات با جديت پيگيري شد. در حين اين پي‌گيري و پيشبرد امور، بحث مانور باز هم مطرح شد و سرانجام در آذرماه فرمانده سپاه با دريافت نظرات و مسائل جديد، طي جلسه‌اي با آقاي هاشمي، خط جديد كاري را به نيروي زميني سپاه ابلاغ كرد. مطابق آخرين تصميم‌گيري و جمع‌بندي وضع موجود، براي انجام عمليات كربلاي 4، چهار زمين شلمچه، ابوالخصيب، منطقه مقابل جزيره ام‌الرصاص و جزيره مينو انتخاب شد. اين چهار منطقه از نظر مانور آتش و عقبه و پشتيباني به يكديگر وابستگي داشتند. از اين رو، هر كدام به يك قرارگاه سپرده شد. خط حد قرارگاهها نيز به شرح زير مشخص گرديد: 1- قرارگاه نجف، از شمال پنج ضلعي در شلمچه تا جزاير بوارين و ام‌الطويله. 2- قرارگاه قدس، عبور از تنگه و پيشروي در پتروشيمي و ابوالخصيب. 3- قرارگاه كربلا، مقابله با پاتك دشمن از مقابل جزيره ام‌الرصاص و پيشروي تا جاده دوم و سوم. اين قرارگاه تأمين كل منطقه عملياتي را نيز به عهده داشت. 4- قرارگاه نوح، تأمين جناح چپ و پيشروي در مقابل جزيره مينو. نيروي مورد نياز براي عمليات 352 گردان برآورد شد، اما تنها 250 گردان مهيا شد كه در قالب 13 لشكر و 12 تيپ مستقل وارد عمليات شدند. آمار نيروها عبارت بودند از: 23 هزار و 733 پاسدار رسمي، 66 هزار و 847 سرباز و 113 هزار و 231 نيروي بسيج. در مجموع 203 هزار و 811 تن نيروي انساني براي عمليات در اختيار سپاه پاسداران بود. *شرح عمليات طي چند روزي كه به زمان عمليات باقي مانده بود، بمباران و آتش توپخانه عراق روز به روز افزايش مي‌يافت. صبح روز سوم نيز اطراف پل فجر، نهر عرايض، سواحل كارون، اوايل جاده خرمشهر، حوالي ايستگاه هفت و برخي نقاط ديگر بمباران شد و آتش توپخانه دشمن نيز فزوني يافت. پس از تاريك شدن هوا در روز سوم، (زمان آغاز عمليات) عراقي‌ها به ريختن فلر به وسيله هواپيما و شليك منور دست زدند. از ساعت 19 تا 21 بيش از پنج مورد گزارش در مورد اقدامات دشمن به قرارگاه مركزي رسيد. با آنكه اوضاع نگران‌كننده مي‌نمود، اما تحليل كلي فرماندهي آن بود كه شرايط عادي است. از ساعت 21 غواص‌ها به درون رودخانه رها شدند، اما پس از حدود نيم ساعت، در ساعت 21:35 برادر عزيز جعفري اطلاع داد دشمن با تيربار نيروها را زير آتش گرفته است. اين تحرك دشمن نيز مانند شب‌هاي گذشته عادي فرض شد، لذا دستور داده شد همه در ساعت 22:30 پاي كار باشند. اما ساعت 21:38 دقيقه لشكر 14 امام حسين (ع) خبر داد كه دشمن روي خط، منور زيادي انداخته و داخل رودخانه نيز با تيربار به نيروها حمله كرده است. تمام اين اقدامات دشمن داخل تنگه متمركز شده بود. همان جايي كه مي‌بايستي تاكتيك ويژه عمليات انجام مي‌گرفت. در ساعت 22، فرمانده قرارگاه قدس اعلام كرد كه لشكر 31 عاشورا متوقف شده است و امكان استفاده از لشكر 41 ثارالله (ع) نيز وجود ندارد، و تيربار دشمن در خط و روي آب نيروها را هدف قرار داده است در محور قرارگاه قدس لشكرهاي 14 امام حسين (ع)،21 امام رضا (ع) و 31 عاشورا در ساعات نخست حمله و قبل از درگيري، تلفات زيادي متحمل شدند. با اين همه، فرمانده قرارگاه ابراز مي‌داشت شرايط حاد نيست. عدم تحرك خاص دشمن در محورهاي قرارگاه‌هاي نوح، كربلا و نجف و نيز عادي بودن شرايط در آن محورها، موجب تقويت اين برداشت فرماندهي شده بود، اما شرايط در محور قرارگاه قدس به كلي با شرايط محورهاي ديگر متفاوت بود. به هر صورت، حدود ساعت 22:08 با خبرهاي گوناگوني كه رسيد، فرماندهي پي برد كه دشمن تك را كشف كرده است. اما اوضاع به سختي قابل اداره و بازگشت به شرايط قبل از حمله بود و از سوي ديگر، هنوز تا اندازه‌اي اميدواري وجود داشت. از اين رو، در ساعت 22:30 سوم دي ‌ماه 1365 رمز عمليات قرائت شد و يگان‌ها در تمام محورها عمليات را آغاز كردند و اين در شرايطي بود كه اين بار، دشمن عمليات را آغاز كرده بود. با آغاز حمله سراسري در منطقه عملياتي، در محور قرارگاه‌هاي نجف، قدس، نوح و كربلا نيروها دست به پيشروي زدند و هدف‌هايي نيز تصرف شد. اين وضعيت موجب آرامش در قرارگاه شد، اما در ساعت 24:10 دقيقه لشكر 14 امام حسين (ع) خبر داد، اين يگان نتوانسته است در جزيره بلجانيه قايق‌هاي حامل نيرو را پياده كند و دشمن از سمت جزاير بوارين و ماهي مانع عبور اين قايق‌ها شده و تعدادي از آنها نيز منهدم شده‌اند. قرارگاه قدس نيز اطلاع داد نوك جزيره ماهي پاك‌سازي نشده است و دشمن روي تنگه به شدت تيراندازي مي‌كند. در جزيره ام‌الرصاص، لشكرهاي 8 نجف، 14 امام حسين (ع)، 25 كربلا و 41 ثارالله وارد عمل شده و ضمن شكستن خط‌هاي اول دشمن، پيشروي در عمق را آغاز كردند. لشكر 25 كه وارد جزيره ام‌الرصاص شده بود، نتوانست تا صبح سرپل به دست آمده را توسعه دهد. در محور قرارگاه نجف، لشكر 19 فجر توانست وارد پنج ضلعي شود و در محور ديگر نيز، لشكر 57 حضرت ابوالفضل پيشروي كرد. وضعيت در منطقه شلمچه از شرايط بهتري نسبت به ساير محورها برخوردار بود. در منطقه جزيره مينو، قرارگاه نوح ـ تيپ‌ 33 المهدي ـ توانست خط را بشكند اما با نيروهاي دشمن مواجه شد كه با سختي توانست پس از پاك‌سازي، با تيپ 32 انصارالحسين در خط اول الحاق كند. اما وجود آتش در جناح راست، اين محور را تهديد مي‌كرد. در اين حال، لشكر 7 ولي‌عصر (عج) نيز توانست وارد جزيره سهيل شود. بر پايه خبرهاي رسيده از اطلاعات قرارگاه خاتم (سپاه)، دشمن دو اقدام اساسي را در دستور كار خود قرار داد: اول اجراي آتش روي دهانه كارون و تنگه، دوم جلوگيري از پيشروي لشكر 19 فجر و تيپ 57 ابوالفضل در داخل پنج‌ضلعي در محور شلمچه. علاوه بر اين، در ساعت يك بامداد راديو عراق خبر حمله ايران را همراه با نقطه و محورهاي آن اعلام كرد، موضوعي كه در گذشته سابقه نداشت. به ويژه در اين خبر اعلام شد كه اين حمله بين سپاه‌هاي هفتم و سوم انجام گرفته است و لشكرهاي 11 و 15 درگير هستند. اين خبر، احتمال هوشياري و آگاهي دشمن را از حمله در ذهن فرماندهي بيشتر تقويت كرد. پس از آن كه عبور از تنگه (محور اصلي عمليات) ناممكن شد، عبور از جزاير ام‌الرصاص و ام‌البابي، محور تلاش جبهه خودي قرار گرفت. اما در ساعت 2:10 بامداد قرارگاه كربلا اطلاع داد كه دهانه كارون از ناحيه پشت ام‌الرصاص، زير آتش دشمن قرار دارد و همه قايق‌هاي حامل نيروهاي تيپ انصارالحسين آسيب ديده‌اند. فرمانده قرارگاه نوح نيز وضع تيپ 33 المهدي را نامناسب گزارش كرد. علاوه بر اين، در ساعت 2:20 بامداد فرمانده لشكر 8 نجف شرايط يگان خود را در جزيره ام‌الرصاص سخت توصيف نمود و اين در حالي بود كه انهدام وسيع قايق‌ها به دست دشمن، امكان انتقال نيرو را به جلو با مشكل مواجه كرده بود. ضمن آنكه تردد نيروها به دليل آتش دشمن به سختي امكان‌پذير بود. در ساعت 3:17 بامداد لشكر 7 ولي‌عصر (عج) اعلام كرد، قايقي در اختيار ندارد و بخشي از جزيره سهيل را نيز پاك‌سازي نكرده است. در شلمچه نيز، لشكر 19 فجر و تيپ 57 ابوالفضل توان حفظ پنج ضلعي را نداشتند و در محور بوارين نيز مشكل به وجود آمده بود. از اين رو، در ساعت 6:10 صبح به قرارگاه نجف اجازه داده شد، عقب‌نشيني كند. اوضاع در قرارگاه‌هاي ديگر نيز مساعد نبود؛ داخل جزيره ام الرصاص الحاق صورت نگرفته بود، لشكر 25 كربلا نتوانست سرپل خود را در جزيره ام‌البابي توسعه دهد، لشكر 8 موفق به پاك‌سازي هدف‌هاي خود در جزيره ام‌الرصاص نشد و تيپ انصارالحسين نيز نتيجه روشني به دست نياورد. يگان‌هاي ديگر نيز شرايط مشابهي داشتند. از اين رو، فرماندهي با تشكيل جلسه‌اي دستور داد جزيره ام‌الرصاص حفظ شود و در محورهاي ديگر يگان‌ها عقب‌نشيني كنند. اما در پي اظهار خوش‌بيني چند تن از فرماندهان و دريافت برخي خبرها، بار ديگر براي ادامه عمليات اميدواري ايجاد شد و برخي تلاش‌ها نيز صورت گرفت، اما از حدود ساعت 11 صبح عراق عليه مواضع رزمندگان دست به پاتك زد و سرانجام، در ساعت 23:45 دقيقه شب (چهارم) توقف عمليات اعلام شد. بدين ترتيب، به منظور حفظ قوا و طراحي دوباره عمليات آتي، از ادامه نبرد اجتناب شد. در اين عمليات، 985 تن از نيروهاي خودي شهيد و 8071 تن مجروح شدند. *علل عدم موفقيت عمليات عوامل تاكتيكي و استراتژيكي مختلفي در ناكامي كربلاي 4 دخالت داشتند، اما نقش عوامل زير برجسته و تعيين كننده‌تر بود: 1- آگاهي عراق از مكان و زمان عمليات كه بيشتر مرهون اطلاعاتي بود كه آمريكا به تلافي ماجراي مك‌فارلين در اختيار اين كشور قرار داده بود. منابع اطلاعاتي و جاسوسي آمريكا دقيق‌ترين و جزيي‌ترين خبرها را درباره عمليات كربلاي 4 در اختيار عراقي‌ها قرار دادند. اظهارات مقامات عراقي در مورد اهداف عمليات و نتيجه آن حاكي از آن بود كه اطلاعات ارسالي به عراق حاوي نكات قابل ملاحظه‌اي بوده است. در اين باره وزير دفاع عراق گفت: «هدف ايران شهر بصره بوده و هست … ايراني‌ها اگر موفق مي‌شدند هدف‌هاي خود را تحقق بخشند، ارتباط ميان سپاه سوم و هفتم را قطع مي‌كردند و تمام فاو و خورعبدالله و شمال بصره را به اشغال خود درمي‌آوردند. علت شكست كنوني اين است كه ما آماده بوديم و نقشه‌هاي لازم را طرح كرديم … و از درس‌هاي فاو استفاده كرديم.» وزير دفاع عراق ضمن تشكر از آمريكا اظهار داشت: «ما به خاطر اين اطلاعات از آنان تشكر مي‌كنيم، اما به آنان خاطرنشان مي‌كنيم كه در مقايسه با برخوردشان با ايران، در اين مورد تعادل برقرار نبوده است.» 2- تجربه دشمن از عمليات فاو و عبور غواص‌ها از اروند و نيز مسلح كردن زمين در محورهاي حمله، آن گونه كه امكان مقابله با مهاجمان را براي آنها فراهم مي‌ساخت. تهيه و تدوين: مركز مطالعات و تحقيقات جنگ																							 
, بسم‌ الله الرحمن الرحيم تشكر و تسليت ما در اين مدت مصيبتها ديديم؛ مصيبتهاي بسيار بزرگ. و بعض پيروزيها حاصل شد كه البته آن هم بزرگ بود. مصيبتهاي زنهاي جوان مرده، مردهاي اولاد از دست داده، طفلهاي پدر از دست داده. من وقتي چشمم به بعضي از اينها كه اولاد خودشان را از دست داده‌اند مي‌افتد، سنگيني در دوشم پيدا مي‌شود كه نمي‌توانم تاب بياورم. من نمي‌توانم از عهده اين خسارات كه بر ملت ما وارد شده است برآيم. من نمي‌توانم تشكر از اين ملت بكنم كه همه چيز خودش را در راه خدا داد. خداي تبارك و تعالي بايد به آنها اجر عنايت فرمايد. من به مادرهاي فرزند از دست داده تسليت عرض مي‌كنم و در غم آنها شريك هستم. من به پدرهاي جوان داده، من به آنها تسليت عرض مي‌كنم. من به جوانهايي كه پدرانشان را در اين مدت از دست داده‌اند تسليت عرض مي‌كنم. رژيم سلطنتي مغاير عقل و قانون خوب، ما حساب بكنيم كه اين مصيبتها براي چه به اين ملت وارد شد. مگر اين ملت چه مي‌گفت و چه مي‌گويد كه از آن وقتي كه صداي ملت درآمده است تا حالا قتل و ظلم و غارت و همه اينها ادامه دارد. ملت ما چه مي‌گفتند كه مستحق اين عقوبات شدند. ملت ما يك مطلبش اين بود كه اين سلطنت پهلوي از اول كه پايه‌گذاري شد برخلاف قوانين بود. آنهايي كه در سن من هستند مي‌دانند و ديده‌اند كه مجلس موسسان كه تاسيس شد، با سر نيزه تاسيس شد. ملت هيچ دخالت نداشت در مجلس موسسان. مجلس موسسان را با زور سرنيزه تاسيس كردند، و با زور وكلاي آن را وادار كردند به اينكه به رضا شاه راي سلطنت بدهند. پس اين سلطنت از اول يك امر باطلي بود؛ بلكه اصل رژيم سلطنتي از اول خلاف قانون و خلاف قواعد عقلي است و خلاف حقوق بشر است. براي اينكه ما فرض مي‌كنيم كه يك ملتي تمامشان راي دادند كه يك نفري سلطان باشد؛ بسيار خوب، اينها از باب اينكه مسلط برسرنوشت خودشان هستند و مختار به سرنوشت خودشان هستند، راي آنها براي آنها قابل عمل است. لكن اگر يك ملتي راي دادند - ولو تمامشان - به اينكه اعقاب اين سلطان هم سلطان باشد، اين به چه حقي[ است؟] ملت پنجاه سال پيش از اين، سرنوشت ملت بعد را معين مي‌كند؟ سرنوشت هر ملتي به دست خودش است. ما در زمان سابق - فرض بفرماييد كه زمان اول قاجاريه - نبوديم؛ اگر فرض كنيم كه سلطنت قاجاريه به واسطه يك رفراندمي تحقق پيدا كرد و همه ملت هم - ما فرض كنيم كه - راي مثبت دادند اما راي مثبت دادند بر آغا محمدخان قجر و آن سلاطيني كه بعدها مي‌آيند؛ در زماني كه ما بوديم و زمان سلطنت احمد شاه بود، هيچ يك از ما زمان آغا محمد خان را ادراك نكرده؛ آن اجداد ما كه راي دادند براي سلطنت قاجاريه، به چه حقي راي دادند كه زمان ما احمد شاه سلطان باشد؟ سرنوشت هر ملت دست خودش است. رژيم پهلوي، تحميلي و غير قانوني ملت در صد سال پيش از اين، صد و پنجاه سال پيش از اين ملتي بوده،يك سرنوشتي داشته است و اختياري داشته ولي او اختيار ما را نداشته است كه سلطاني را بر ما مسلط كند. ما فرض مي‌كنيم كه اين سلطنت پهلوي، اول كه تاسيس شد ما فرض مي كنيم كه به اختيار مردم بود و مجلس موسسان را هم به اختيار مردم تاسيس كردند، اين اسباب اين مي‌شود كه - بر فرض اينكه اين امر باطل صحيح باشد - فقط رضاخان سلطان باشد؛ آن هم بر آن اشخاصي كه در آن زمان بودند. و اما محمدرضا سلطان باشد بر اين جمعيتي كه الان بيشترشان - بلكه الا بعض كم، بعض قليلي از آنها - ادراك آن وقت را نكرده‌اند، چه حقي داشتند ملت در آن زمان سرنوشت ما را در اين زمان معين كنند؟ بنابراين سلطنت محمد رضا اولا كه چون سلطنت پدرش خلاف قانون بود و با زور و با سرنيزه تاسيس شده بود، مجلس غير قانوني است، پس سلطنت محمدرضا هم غيرقانوني است. و اگر سلطنت رضا شاه فرض بكنيم ك قانوني بوده، چه حقي آنها داشتند كه براي ما سرنوشت معين كند؟ هر كسي سرنوشتش با خودش است. مگر پدرهاي ما ولي ما هستند؟ مگر آن اشخاصي كه در صدسال پيش از اين، هشتاد سال پيش از اين بودند، مي‌توانند سرنوشت ملتي را كه بعدها وجود پيدا مي‌كنند آنها تعيين بكنند؟ اين هم يك دليل كه سلطنت محمد رضا سلطنت قانوني نيست. علاوه بر اين، اين سلطنتي كه در آن وقت درست كرده بودند و مجلس موسسان هم ما فرض كنيم كه صحيح بوده است، اين ملتي كه سرنوشت خودش با خودش بايد باشد دراين زمان مي‌گويد كه ما نمي‌خواهيم اين سلطان را. وقتي كه اينها راي دادند به اينكه ما سلطنت رضاشاه را، سلطنت محمد رضا شاه را، رژيم سلطنتي را نمي‌خواهيم، سرنوشت اينها با خودشان است. اين هم يك راه است از براي اينكه سلطنت او باطل است. دولتهاي دست نشانده و مجالس فرمايشي حالا مي‌آييم سراغ دولتهايي كه ناشي شده از سلطنت محمدرضا و مجلسهايي كه ما داريم. در تمام طول مشروطيت - الا بعض از زمانها آن هم نسبت به بعض از وكلا - مردم دخالت نداشتند در تعيين وكلا! شما الان اطلاع داريد كه در اين مجلسي كه حالا هست - چه مجلس شورا و چه مجلس سنا - و شما ملت ايران هستيد، شما ملتي هستيد كه در تهران سكني داريد، من از شما مردم تهران سوال مي‌كنم كه آيا اين وكلايي كه در مجلس هستند - چه در مجلس سنا و چه در مجلس شورا - شما اطلاع داشتيد كه اينها را خودتان تعيين كنيد؟ اكثر اين مردم مي‌شناسند اين افرادي را كه به عنوان وكيل مجلس سنا يا مجلس شورا در مجلس هستند يا اين هم با زور تعيين شده بدون اطلاع مردم؟ مجلسي كه بدون اطلاع مردم است و بدون رضايت مردم است، اين مجلس مجلس غيرقانوني است. بنابراين اينهايي كه در مجلس نشسته‌اند و مال ملت را گرفته‌اند به عنوان اينكه حقوق هر ... وكيلي اينقدر است، اين حقوق را حق نداشتند بگيرند و ضامن هستند. آنهايي هم كه در مجلس سنا هستند، آنها هم حق نداشتند و ضامن هستند. و اما دولتي كه ناشي مي‌شود از يك شاهي كه خودش و پدرش غيرقانوني است، خودش علاوه بر او غيرقانوني است، وكلايي كه تعيين كرده است غيرقانوني است، دولتي كه از همچو مجلسي و همچو سلطاني انشا بشود، اين دولت غيرقانوني است. اين ملت حرفي را كه داشتند درزمان محمد رضا خان مي‌گفتند كه اين سلطنت را ما نمي‌خواهيم و سرنوشت ما با خود ماست، حالا هم مي‌گويند كه ما اين وكلا را غيرقانوني مي دانيم، اين مجلس سنا را غيرقانوني مي دانيم، اين دولت را غير قانوني مي دانيم. آيا كسي كه خودش از ناحيه مجلس، از ناحيه مجلس سنا، از ناحيه شاه منصوب است، و همه آنها غيرقانوني هستند، مي‌شود كه قانوني باشد؟ ما مي‌گوييم كه شما غيرقانوني هستيد بايد برويد. ما اعلام مي‌كنيم كه الان دولتي كه به اسم دولت قانوني خودش را معرفي مي‌كند، حتي خودش قبول ندارد كه قانوني است! خودش تا چند سال پيش از اين، تا آن وقتي كه دستش نيامده بود اين وزارت، قبول داشت كه غيرقانوني است؛ حالا چه شده است كه مي‌گويد من قانوني هستم؟! اين مجلس غيرقانوني است؛ از خود وكلا بپرسيد كه آيا شما راملت تعيين كرده است؟ هر كدام ادعا كردند كه ملت تعيين كرده است، ما دستشان را مي دهيم دست يك نفر آدم ببرد او را در حوزه انتخابيه‌اش، در حوزه انتخابيه از مردم سوال مي‌كنيم كه اين آقا آيا وكيل شما هست؟ شما او را تعيين كرديد؟ حتما بدانيد كه جواب آنها منفي است. بنابراين آيا ملتي كه فرياد مي‌كند كه ما اين دولتمان، اين شاهمان، اين مجلسمان برخلاف قوانين است، و حق شرعي و حق قانوني و حق بشري ما اين است كه سرنوشتمان دست خودمان باشد، آيا حق اين ملت اين است كه يك قبرستان شهيد براي ما درست بكنند در تهران، يك قبرستان هم درجاهاي ديگر؟ فساد و ويراني به نام اصلاح و ترقي من بايد عرض كنم كه محمد رضا پهلوي، اين خائن خبيث ... رفت، فرار كرد و همه چيز ما را به باد داد. مملكت ما را خراب كرد، قبرستانهاي ما را آباد كرد. مملكت ما را از ناحيه اقتصاد خراب كرد. تمام اقتصاد ما الان خراب است و از هم ريخته است؛ كه اگر بخواهيم ما اين اقتصاد را به حال اول برگردانيم، سالهاي طولاني با همت همه مردم، نه يك دولت اين كار را مي‌تواند بكند و نه يك قشر از اقشار مردم اين كار را مي‌توانند بكنند، تا تمام مردم دست به دست هم ندهند نمي‌توانند اين به هم ريختگي اقتصاد را از بين ببرند. شما ملاحظه كنيد به اسم اينكه ما مي‌خواهيم زراعت را، دهقانها را دهقان كنيم، تا حالا رعيت بودند و ما مي‌خواهيم حالا دهقانشان كنيم! « اصلاحات ارضي» درست كردند. اصلاحات ارضي‌شان بعد از اين مدت طولاني به اينجا منتهي شد كه بكلي دهقاني از بين رفت، بكلي زراعت ما از بين رفت، و الان شما در همه چيز محتاجيد به خارج. يعني محمدرضا اين كار را كرد تا بازار درست كند از براي امريكا و مامحتاج به او باشيم ودر اينكه گندم از او بياوريم، برنج از او بياوريم، همه چيز را. تخم‌مرغ از او بياوريم، يا از اسرائيل كه دست نشانده امريكاست بياوريم. بنابراين كارهايي كه اين آدم كرده به عنوان « اصلاح»، اين كارها خودش افساد بوده است! قضيه «اصلاحات ارضي» يك لطمه‌اي بر مملكت ما وارد كرده است كه تا شايد بيست سال ديگر ما نتوانيم اين را جبرانش بكنيم؛ مگر همه ملت دست به هم بدهند و كمك كنند تا سالهايي بگذرد و جبران بشود اين معنا. فرهنگ ما را يك فرهنگ عقب نگه داشته درست كرده است. فرهنگ ما را اين [شاه] عقب‌نگه داشته به طوري كه الان جوانهاي ما تحصيلاتشان در اينجا تحصيلات تام تمام نيست و بايد بعد از اينكه يك مدتي در اينجا يك نيمه تحصيلي كردند، آن هم با اين مصيبتها، آن هم با اين [فشار]ها، بايد بروند درخارج تحصيل بكنند. ما پنجاه سال است، بيشتر از پنجاه سال است دانشگاه داريم و قريب سي‌ و چند سال است كه اين دانشگاه را داريم؛ لكن چون خيانت شده است به ما، از اين جهت رشد نكرده‌؛ رشد انساني ندارد. تمام انسانها و نيروي انساني ما را از بين برده است اين آدم. اين آدم به واسطه نوكري كه داشته، مراكز فحشا درست كرده. تلويزيونش مركز فحشاست، راديوش - بسياري‌اش - فحشاست. مراكزي كه اجازه دادند براي اينكه باز باشد، مراكز فحشاست. اينها دست به دست هم دادند. در تهران مركز مشروب فروشي بيشتر از كتاب‌ فروشي است، مركز فساد ديگر الي ماشاءالله است. براي چه؟ سينماي ما مركز فحشاست. ما با سينما مخالف نيستيم، ما با مركز فحشا مخالفيم. ما با راديو مخالف نيستيم، ما با فحشا مخالفيم. ما با تلويزيون مخالف نيستيم، ما با آن چيزي كه در خدمت اجانب براي عقب‌نگه داشتن جوانان ما و از دست دادن نيروي انساني ماست، با آن مخالف هستيم. ماكي مخالفت كرديم با تجدد؟ با مراتب تجدد؟ مظاهر تجدد وقتي كه از استفاده تمدن بكنند ما را به توحش كشانده است. سينما يكي از مظاهر تمدن است كه بايد در خدمت اين مردم، در خدمت تربيت اين مردم باشد؛ و شما مي‌دانيد كه جوانهاي ما را اينها به تباهي كشيده‌اند. و همين طور ساير اين [مراكز]. ما با اينها در اين جهات مخالف هستيم. اينها به همه معنا خيانت كرده‌اند به مملكت ما. فرياد از دست شاه و امريكا و اما نفت ما. تمام نفت ما را به غير دادند! به امريكا و غير از امريكا دادند. آني كه به امريكا دادند عوض چه گرفتند؟ عوض، يك اسلحه‌هايي براي پايگاه درست كردن براي آقاي امريكا! ما هم نفت داديم و هم پايگاه براي آنها درست كرديم! امريكا با اين حيله، كه اين مرد(شاه) هم دخالت داشت، با اين حيله نفت را از ما[ربود] و براي خودش در عوض، پايگاه درست كرد. يعني اسلحه‌هايي آورده اينجا كه ارتش ما نمي‌تواند اين اسلحه‌ را استعمال بكند؛ بايد مستشارهاي آنها باشند، بايد كارشناسهاي آنها باشند. اين هم از ناحيه نفت، كه اين نفت ما را اگر چند سال ديگر - خداي نخواسته - اين [شخص] عمر پيدا كرده بود، عمر سلطنتي پيدا كرده بود، مخازن نفت ما را تمام كرده بود، زراعتمان را هم كه تمام كرده، اين ملت بكلي ساقط شده بود و بايد عملگي كند براي اغيار. ما كه فرياد مي‌كنيم از دست اين، براي اين است. خونهاي جوانهاي ما براي اين جهات ريخته شده؛ براي اينكه آزادي مي‌خواهيم ما. ما پنجاه سال است كه در اختناق به سر برديم. نه مطبوعات داشتيم، نه راديو صحيح داشتيم، نه تلويزيون صحيح داشتيم؛ نه خطيب مي توانست حرف بزند، نه اهل منبر مي‌توانستند حرف بزنند، نه امام جماعت مي توانست آزاد كار خودش را ادامه بدهد؛ نه هيچ يك از اقشار ملت كارشان را مي‌توانستند ادامه بدهند. و در زمان ايشان هم همين اختناق به طريق بالاتر باقي است و باقي بود. و الان هم باز نيمه حشاشه(پركاه؛ بقيه روح در شخص بيمار. در اينجا منظور دولت بختيار است) او كه باقي است، نيمه حشاشه اين اختناق هم باقي است. ما مي‌گوييم كه خود آن آدم، دولت آن آدم، مجلس آن آدم - تمام اينها غير قانوني است و اگر ادامه به اين بدهند، اينها مجرمند و بايد محاكمه بشوند، و ما آنها را محاكمه مي‌كنيم. تعيين دولت با پشتيباني ملت من دولت تعيين مي‌كنم! من تو دهن اين دولت مي‌زنم! من دولت تعيين مي‌كنم! من به پشتيباني اين ملت دولت تعيين مي كنم! من به واسطه اينكه ملت مرا قبول دارد(ابراز احساسات شديد مردم موجب شد كه سخنان امام قطع شود) ... اين آقا (بختيار) كه خودش هم خودش را قبول ندارد! رفقايش هم قبولش ندارند، ملت هم قبولش ندارد، ارتش هم قبولش ندارد؛ فقط امريكا از اين پشتيباني كرده و فرستاده، به ارتش دستور داده كه از اين پشتيباني بكنيد؛ انگليس همه از اين پشتيباني كرده و گفته است كه بايد از اين پشتيباني بكنيد. يك نفر آدمي كه نه ملت قبولش دارد، نه هيچ يك از طبقات ملت از هر جا بگوييد قبولش ندارند، بله چند تا از اشرار را دارند كه مي‌آورند توي خيابانها! از خودشان هست اين اشرار، فرياد هم مي‌كنند، از اين حرفها هم مي زنند. لكن ملت اين است، اين(اشاره به حضار) ملت است. مي‌گويد كه در يك مملكت كه دوتا دولت نمي‌شود! خوب، واضح است اين؛ يك مملكت دو تا دولت ندارد لكن دولت غير قانوني بايد برود. تو غير قانوني هستي! دولتي كه ما مي گوييم، دولتي است كه متكي به آراي ملت است؛ متكي به حكم خداست. تو بايد يا خدا را انكار كني يا ملت را! بايد سر جايش بنشيند اين آدم! و يا اينكه به امر امريكا و اينها وادار كند يك دسته‌اي از اشرار، اين ملت را قتل عام كند. هشدار به ملت ايران ماتا هستيم نمي گذاريم اينها سلطه پيدا كنند. ما نمي گذاريم دوباره اعاده بشود آن حيثيت سابق و آن ظلمهاي سابق. ما نخواهيم گذاشت كه محمد رضا برگردد. اينها مي‌خواهند او را برگردانند. بيدار باشيد! اي مردم، بيدار باشيد! نقشه دارند مي‌كشند. ستاد درست كرده مردكه (شاه) در آن جايي كه هستش؛ روابط دارند درست مي‌كنند. مي‌خواهند دوباره ما را برگردانند به آن عهدي كه همه چيزمان اختناق در اختناق باشد، و همه هستي ما به كام آمريكا برود. ما نخواهيم گذاشت؛ تا جان داريم نخواهيم گذاشت. و من ازخداي تبارك و تعالي سلامت همه شما را خواستار هستم. و من عرض مي‌كنم بر همه ما واجب است كه اين نهضت را ادامه بدهيم تا آن وقتي كه اينها ساقط بشوند؛ و ما به واسطه‌ي آراي مردم، مجلس سنا(به توضيح امام در پايان همين سخنراني توجه كنيد) درست بكنيم؛ و دولت اول را - دولت دائمي را - تعيين بكنيم. اندرز و اتمام حجت به ارتش و من بايد يك نصيحت به ارتش بكنم و يك تشكر از يك اركان ارتش، يك قشرهايي از ارتش. اما آن نصيحتي كه مي‌كنم اين است كه ما مي‌خواهيم كه شما مستقل باشيد. ما داريم زحمت مي‌كشيم، ما خون داديم، ما جوان داديم، ما حيثيت و آبرو داديم، مشايخ ما حبس رفتند، زجر كشيدند، مي خواهيم كه ارتش ما مستقل باشد. آقاي ارتشبد، شما نمي‌خواهيد، آقاي سرلشكر، شما نمي‌خواهيد مستقل باشيد؟ شما مي‌خواهيد نوكر باشيد؟! من به شما نصيحت مي‌كنم كه بياييد در آغوش ملت؛ همان كه ملت مي‌گويد بگوييد. بگوييد ما بايد مستقل باشيم. ملت مي‌گويد ارتش بايد مستقل باشد، ارتش نبايد زير فرمان مستشارهاي امريكا و اجنبي باشد؛ شما هم بياييد - ما براي خاطر شما اين حرف را مي‌زنيم - شما هم بياييد براي خاطر خودتان اين حرف را بزنيد، بگوييد: ما مي‌خواهيم مستقل باشيم، ما نمي‌خواهيم اين مستشارها باشند. ما كه اين حرف را مي‌زنيم كه ارتش بايد مستقل باشد، جزاي ما اين است كه بريزيد توي خيابان، خون جوانهاي ما را بريزيد كه چرا مي‌گوييد من بايد مستقل باشم! ما مي‌خواهيم تو آقا باشي. قدرشناسي از نظاميان پيوسته به ملت و اما تشكر مي‌كنم از اين قشرهايي كه متصل شدند به ملت. اينها آبروي خودشان را، آبروي كشورشان را، آبروي ملتشان را، اينها حفظ كردند. اين درجه‌دارها، همافرها، افسرهاي نيروي هوايي - اينها همه مورد تشكر و تمجيد‌ ما هستند؛ و همين طور آنهايي كه در اصفهان و در همدان و در ساير جاها اينها تكليف شرعي، ملي، كشوري خودشان را دانستند و به ملت ملحق شدند و پشتيباني از نهضت اسلامي ملت كردند. ما از آنها تشكر مي‌كنيم و به اينهايي كه متصل نشدند مي‌گوييم كه متصل بشويد به اينها. اسلام براي شما بهتر از كفر است؛ ملت براي شما بهتر از اجنبي است. ما براي شما مي‌گوييم اين مطلب را، شما هم براي خودتان اين كار را بكنيد. رها بكنيد اين را. خيال نكنيد كه اگر رها كرديد، ما مي‌آييم شما را به دار مي‌زنيم! اين چيزهايي است كه شماها يا كسان ديگر درست كرده‌اند؛ و الا اين همافرها و اين درجه‌دارها و اين افسرها كه آمدند و متصل شدند، ما با كمال عزت و سعادت آنها را حفظ مي‌كنيم. و ما مي‌خواهيم كه مملكت ممكلت قوي باشد. ما مي خواهيم كه مملكت داراي يك نظام قدرتمند باشد. ما نمي‌خواهيم نظام را به هم بزنيم. ما مي خواهيم نظام محفوظ باشد لكن نظام ناشي از ملت درخدمت ملت؛ نه نظامي كه ديگران سرپرستي‌اش بكنند و ديگران فرمان به آن بدهند. مقصود من از مجلس سنا مجلس موسسان بود نه مجلس سنا. مجلس سنا اصلش يك حرف مزخرفي است! هميشه بوده! و السلام عليكم و رحمه‌الله و بركاته زمان: ‌‌?? بهمن ‌‌???? / ‌‌? ربيع الاول ‌‌???? مكان: تهران، بهشت زهرا موضوع: غيرقانوني بودن مجلس و دولت منصوب شاه و مفاسد رژيم مناسبت: بازگشت امام خميني به ايران پس از پانزده سال تبعيد حضار: ميليونها نفر از مردم تهران و شهرهاي مختلف ايران																							 
, دانشگاه پيام نور در مقطع كارشناسي و كارشناسي ارشد دوره‌هاي فراگير، دانشجوي خارجي مي‌پذيرد																							 
, پدرام ميرزايي، كارشناس مسؤول امور آموزشي واحد برون مرزي دانشگاه پيام نور با اعلام اين مطلب به خبرنگار آموزشي ايسنا، گفت: در صورت تصويب پذيرش دانشجو در دوره‌هاي فراگير از سال جاري از طريق دفترچه ثبت نام در اين دانشگاه صورت مي‌گيرد. وي افزود: پذيرش دانشجو در اين دوره‌ها، محدوديت مكاني ندارد و داوطلب در هر كشوري كه باشد با مراجعه به نمايندگي جمهوري اسلامي ايران در كشور خود مي‌تواند دروس اعلام شده را كه شامل 5 درس و از هر درس 50 سوال تستي خواهد بود امتحان دهد، در صورتي كه موفق به كسب نمره مورد نظر باشد مي‌تواند در اين دوره‌ها ادامه تحصيل دهد. به گفته‌ ميرزائي، پذيرش فراگيران مقطع كارشناسي در رشته‌هاي ادبيات، الهيات، روانشناسي، علوم تربيتي مديريت و كتابداري خواهد بود. همچنين دانشگاه پيام نور در مقطع كارشناسي ارشد در رشته‌هاي ادبيات فلسفه، مديريت و الهيات پذيرش دانشجو خواهد داشت. ميرزايي در پايان خاطرنشان كرد: امتحان داوطلبان خارجي همزمان با فراگيران داخلي برگزار خواهد شد. گفتني است، علاقمندان براي كسب اطلاعات بيشتر مي‌توانند به آدرس‌هاي اينترنتي b-marzi @pnu.ac .ir و www.pnu.ac .ir مراجعه و يا با شماره تلفن‌هاي 2458205 و 2442041 تماس حاصل نمايند.																							 
, به گزارش خبرنگار آموزشي ايسنا، دكتر ناصري پور، دبير شوراي آموزش پزشكي و عمومي وزارت بهداشت با اعلام اين خبر، گفت: سطح آموزشي دانشگاههاي علوم پزشكي كشور ارزشيابي مي‌شود. وي اظهار داشت: تدوين و بهبود استانداردهاي آموزشي، هماهنگي و انطباق در اهداف آموزش در پزشكي عمومي و رشته‌هاي تخصصي و ارزيابي آموزش پزشكي عمومي و آموزش‌هاي تخصصي به طور منظم و مستمر در جلوگيري از افت آموزش پزشكي و ارتقاي اين رشته موثر بوده است. وي، سياستگذاري برنامه هاي شوراي آموزش پزشكي و تخصصي را به دو محور آزمون‌ها و ارزشيابي برنامه‌ها تقسيم و اضافه كرد: آزمون‌هاي پيش كارورزي و دستياري و همچنين امتحانات دانشنامه فوق تخصصي هر ساله برگزار مي‌شود و كساني كه ، از اين سيستم فارغ التحصيل مي شوند، داراي توانايي بالايي هستند. همچنين ارزشيابي برنامه‌هاي دستياري تخصصي و فوق تخصصي در جهت جلوگيري از افت آموزشي نيز انجام مي‌شود. دكتر صبري، دبير شوراي عالي برنامه‌ريزي وزارت بهداشت نيز در بخش ديگري از اين كنفرانس خبري از تصويب چند رشته جديد علوم پزشكي خبر داد و اظهار داشت: ضرورت ايجاد رشته‌هاي سلامت دهان و دندان در دندانپزشكي، كتابداري پزشكي، بينايي سنجي، مدد كاري اجتماعي و پرتو شناسي پزشكي به تصويب رسيده است.																							 
, /‌??آبان به روايت علي دارابي/ دفتر تحكيم وحدت، چهره‌اي مفتخر اما غايبي خاموش در جريان مراسم ‌?? آبان است جنبش دانشجويي به هويت اصلي‌اش بازگردد																							 
, علي دارابي، عضو شوراي مركزي جمعيت ايثارگران انقلاب اسلامي در گفت و گو با خبرنگار خبرگزاري دانشجويان ايران (ايسنا)، با بيان اين مطلب در بيان مقدمات واقعه‏ي 13 آبان 1358 گفت: در آن مقطع، دولت موقت بر سركار بود و از سوي آنها، تبادل نظرها و رايزني‏هايي با آمريكايي‏ها صورت مي‏گرفت، از سويي درخواست اصلي جامعه‏، استرداد شاه به ايران و عدم مداخله‏ي آمريكايي‏ها در امور داخلي كشور بود. وي افزود: در چنين فضا و شرايطي، بيش از 400 نفر از دانشجويان مسلمان دانشگاه‏هاي تهران، در روز 13 آبان و هم‏زمان با سالروز تبعيد حضرت امام (ره)، هم‏چنين كشتار دانش آموزان در سال 57، به تظاهرات دست زدند و تا مقابل سفارت آمريكا آمدند. برنامه‏ي دانشجويان اين بود كه از طريق تسخير سفارت آمريكا بتوانند فرياد اعتراضشان را نسبت به مداخله‌ي اين كشور در امور داخلي ايران، به گوش جهانيان برسانند و استرداد شاه را خواستار شوند. دارابي افزود: اما كسي گمان نمي‏كرد، اقدامي كه به نظر كوتاه‌مدت بود، 444 روز طول بكشد و بر حوزه‏هاي گسترده‏اي از سياست داخلي و خارجي ايران تاثيرگذار باشد، هم‌چنين براي چنددهه، سياست خارجي ايران را تحت الشعاع خود قرار دهد. در چنين شور و حالي بود كه اين اقدام، مورد حمايت مردم و حضرت امام (ره) قرار گرفت و گروه‏‏هاي مختلف، حمايت‏هاي خود را از اين اقدام اعلام كردند. عضو شوراي مركزي جمعيت ايثارگران انقلاب اسلامي، در بيان دستاوردهاي تسخير لانه‏ي جاسوسي تصريح كرد: يكي از اين دستاوردها، نهادينه‌شدن و گسترش بيگانه‌ستيزي و ضداستكباري بود كه نه تنها در ايران، بلكه در كشورهاي جهان سوم به يك فرهنگ تبديل شد. هم‏چنين اين واقعه فرصتي را فراهم آورد تا دانشجويان مسلمان پيرو خط امام، كانوني براي تربيت كادر و نيرو براي انقلاب باشد، به گونه‏اي كه موسسان و پايه‌گذاران عمده‏ي نهادهاي انقلابي مانند جهاد سازندگي و سپاه پاسداران از همين دانشجويان مسلمان پيرو خط امام بودند. دارابي، شكسته‌شدن ابهت آمريكا و افشاي دخالت‏هاي اين كشور را در امور ايران، دستاورد ديگر تسخير لانه‏ي جاسوسي دانست و با اشاره به اينكه حضرت امام (ره) اين واقعه را انقلابي بزرگتر از انقلاب اول خواندند، تصريح كرد: تسخير لانه‏، با سقوط دولت موقت و اضمحلال جريان ليبراليسم‏ و حاكميت جريان حزب‌الله در جامعه مصادف و به يك وحدت ملي براي پاسداري از آرمان‏هاي انقلاب منجر شد. وي شوراي هماهنگي تبليغات اسلامي را نهادي مسوول، براي برگزاري مراسم، راهپيمايي‏ها و مناسبت‏هاي عمومي كشور خواند و گفت: به دنبال مصوبه‏ي مجلس سوم، اين روز به عنوان روز ملي مبارزه با استكبار جهاني نامگذاري شد. طبيعتا شوراي هماهنگي تبليغات براي چنين برنامه‏اي، بايد برنامه‏ريزي كند تا فرهنگ ضد استكباري در سراسر كشور گسترش يابد و كار، صرفا در حوزه‏ي دانشجويان، متوقف نماند، اين بدين معنا نبود كه دانشجويان، مراسمي نداشته باشند، آنها هم مراسم مختلفي برگزار مي‏كردند. عضو شوراي مركزي جمعيت ايثارگران انقلاب اسلامي، با اشاره به افزايش اختلاف نظر در اواخر دهه‏ي 60 و اوايل 70، ميان دفتر تحكيم وحدت و ساير نهادهايي كه اين مراسم را برگزار مي‏كردند، اظهار داشت: دفتر تحكيم وحدت در آن زمان معتقد بود مراسمي كه شوراي هماهنگي تبليغات فراهم مي‏كند، به نوعي حكومتي و دولتي است و مي‏بايست خودش آن را برگزار كند تا مردمي و دانشجويي باشد. اين روند ادامه يافت تا اينكه از سال 76 به بعد به بهانه‏ي تنش‌زدايي و گفت و گوي تمدن‏ها با تمام دنيا، شاهد خاموش‌شدن جنبش دانشجويي (دفتر تحكيم وحدت كه فعالان آن از تسخيركنندگان لانه‏ي جاسوسي بودند) در روز 13 آبان هستيم. البته به جز دفتر تحكيم، ساير تشكل‏هاي دانشجويي به طور فعال در اين مراسم شركت مي‏كردند. وي افزود: تشكلي مانند دفتر تحكيم وحدت كه اوايل دوره‏ي 70 مراسم راهپيمايي خود را جدا برگزار مي‏كرد تا بتواند شعارهاي ضدآمريكايي بيشتري سر دهد، يا آدمك سران آمريكا و پرچم اين كشور را به آتش بكشاند، در اين سال‏ها به يك جريان نظاره‏گر خاموش تبديل شده است، در واقع اين را بايد به عنوان استحاله و تجديدنظرطلبي در دفتر تحكيم وحدت قلمداد كنيم. اين فعال سياسي ادامه‌ي اظهاراتش گفت: ما از همان موقع، مشفقانه و ناصحانه به دوستان تحكيم نكاتي را گفتيم اما اين روند به جايي رسيد كه شاهد انشعاب در اين دفتر شديم. دارابي در ادامه به دو ويژگي ضداستكباري و ضداستبدادي جنبش دانشجويي اشاره كرد و گفت: اين جنبش از سال 32 با اين دو مشخصه متولد شد. همه‏ي اين جنبش‏ها حتي از نوع ماركسيستي آن نيز در مبارزات با رژيم پهلوي بر اين دو اصل مشترك تاكيد داشت. وي در ادامه گفت: بعد از انقلاب شاهد تبديل گفتمان جنبش دانشجويي از مخالفت با نظام موجود به موافقت با آن بوديم، چون اعضاي جنبش نظام موجود را از متن مردم و متناسب با آرمان‏هاي ملت مي‏ديدند، لذا اين جنبش در نظام مسووليت پذيرفت، نهادهاي انقلابي را تشكيل داد و خود او پرچم انقلاب فرهنگي را بر دوش گرفت، لذا گفتمانش، درون نظام و در دفاع از آن بود. عضو شوراي مركزي جمعيت ايثارگران انقلاب اسلامي، با بيان اينكه جنبش دانشجويي بعد از پايان جنگ و ارتحال حضرت امام (ره) دچار سردرگمي و پريشاني شد، تصريح كرد: جنبش در اين دوران از يك طرف سياست‌گريز مي‏شود و از طرف ديگر، انشعاب‏هاي دروني تشكل‏هاي دانشجويي لطمه‏ي جدي به آن مي‌زند، هم‏چنين شاهد سياست‏زدگي افراطي در اين جنبش هستيم. وي با اعتقاد به اينكه بعد از دوم خرداد، گفتمان جنبش دانشجويي به چند حالت درآمد، تصريح كرد: اول آنكه جريان مسلط جنبش دانشجويي (دفتر تحكيم وحدت) به چند گروه تبديل و به سكولاريزم تمايل يافت. دفتر تحكيم وحدت كه نمايندگي گفتمان و سخناني مانند: «هر چه فرياد داريد بر سر آمريكا بكشيد» را داشت، هر چه فرياد داشت عليه نهادهاي درون نظام كشيد و اين بزرگترين زنگ خطر راهبردي و استراتژيكي براي اين دفتر بود، در نتيجه استقلال و هويت خود را از دست داد و به يك بازوي حزبي تبديل شد. عضو شوراي مركزي جمعيت ايثارگران انقلاب اسلامي، افزود: تشكل‏هاي ديگر دانشجويي هم كه متولد شدند، نقش تاثيرگذاري در اين رابطه نداشتند. دارابي با تاكيد بر اينكه در آستانه‏ي 13 آبان، جنبش دانشجويي بايد به اصالت و هويت حقيقي‌اش بر‏گردد، گفت: اين هويت حقيقي در استقلال، دينداري، مردم باوري، آزاديخواهي، قانون گرايي و استكبارستيزي است. امروز همه‏ي تشكل‏هاي دانشجويي بايد تلاش كنند تا هم‏چون گذشته بتوانند تاثيرگذار باشند.																							 
, «تاثيرگذاري جنبش دانشجويي در كشور به پارامترهاي مختلفي بستگي دارد، متاسفانه امروز شاهد توانمندي‌هايي كه جنبش دانشجويي بايد از آن بهره‌ مند باشد، تا بتواند در روند تصميم‌سازي كشور تاثيربگذارد نيستيم. شايد به اين علت باشد كه جنبش دانشجويي هنوز،امكانات و ابزارهاي لازم براي تاثيرگذاري و توسعه را پيدا نكرده است.» ابزارهاي در دست جنبش دانشجويي قدرت تاثير گذاري و اقناع‌سازي &nbsp;را ندارند عباس سليمي نمين در گفت‌وگو با خبرنگار سرويس تاريخ خبرگزاري دانشجويان ايران (ايسنا)، با بيان اين مطلب، ابزارهايي كه در اختيار جنبش دانشجويي قرار دارد را حاوي توانمند براي اقناع‌سازي يا تاثيرگذاري بر عوامل ديگر ندانست و گفت:« مسلم است كه در ابتدا و قبل از پيروزي انقلاب جنبش دانشجويي داراي قابليت‌ها و توانمندي‌هاي چشمگيري از لحاظ فكري و اقناع‌سازي ديگران بود، چرا كه داراي قابليت فهم و درك بالايي است. اين مسئله را قبل از پيروزي انقلاب كاملا شاهد بوديم.» مدير دفتر مطالعات و تدوين تاريخ معاصر ايران خاطر نشان كرد:« در حال حاضر تفاوت چنداني بين كساني كه موتور اجرايي جامعه را براي تحول روشن كرده‌اند ونيروهاي جنبش دانشجويي شاهد نيستيم و بر مبناي آن نمي‌توان تفاوت چشمگيري بين نيروهايي كه در جنبش دانشجويي فعاليت مي‌كنند با كساني كه در جامعه فعاليت مي‌كنند و رهبري و هدايت فكري جامعه را به عهده دارند، شاهد بود ، دليلش اين است كه جنبش دانشجويي داراي تجربيات زيادي است و توانسته قابليت چشم‌گيري در درون خود به وجود بياورد. زيرا دولت جوان‌گرايي روي كار آمده و نيروهاي اجرايي هم عمدتا غير حزبي هستند. » پس ازانقلاب جنبش دانشجويي از دست‌اندركاران سياسي عقب افتاد وي در ادامه با بيان اينكه براين اساس ممكن بود شاهد همسنگي ميان جنبش دانشجويي با سايرنيروهاي سياسي باشيم، افزود:«جنبش دانشجويي قبل از پيروزي انقلاب ازتجربه‌ي هم تراز با ساير نيروهاي سياسي در تحولات داخلي و بين‌المللي، بهره‌مند بود، نگاهي كه جنبش دانشجويي به مسائل كشور داشت با نگاه كساني كه در عرصه‌ي ايجاد تحول درجامعه كار مي‌كردند تفاوت چنداني نداشت، اما به تدريج و به ويژه پس ازانقلاب جنبش دانشجويي از دست‌اندركاران سياسي عقب افتاد.» سليمي نمين كه تغيير وضعيت جنبش دانشجويي به نسبت گذشته را محدود به توقف نمي‌دانست، بر اين نكته كه جنبش دانشجويي در مقاطعي لطمات جدي خورد تاكيد كرد و افزود:«پس از انقلاب به موازات آنكه نيروهاي اجرايي ، تجمع‌ها و تشكل‌هاي سياسي بر تجارب و معلومات‌شان افزودند، جنبش دانشجويي به سرعت روند معكوس را طي كرد. شايد گفته شود كه جنبش دانشجويي به دليل اينكه مرتب نيروهايش از صحنه‌ي دانشگاه خارج مي‌شوند و نيروهاي جديدي وارد دانشگاه مي‌شوند با اين مشكل مواجه شده اما من اين دليل را قبول ندارم.» وي با يادآوري اينكه قبل ازانقلاب نيز جنبش دانشجويي با تغيير و جابجايي نيروها به دليل پايان دوره‌ تحصيلي دانشجويان مواجه بود ،اظهار داشت:« آنچه موجب مي‌شد جنبش دانشجويي داراي قابليت بالايي باشد ،انتقال درست تجارب از نسلي به نسل ديگر بود ،اما در مقطعي انقطاعي در انتقال تجربيات ايجاد شد و به واسطه‌ي اين گسست به وجود آمده در جنبش دانشجويي،اين جنبش نتوانست اطلاعات ،اندوخته‌ها و تجارب را از نسلي به نسل ديگرانتقال دهد. » توقف 4 ساله در دولت سازندگي موجب شد دانشجويان از تجارب و معلومات گذشته بهره‌اي نبرند سليمي نمين ادامه داد:« براي ضربه زدن به جنبش دانشجويي كافي بود 4 سال فعاليت سياسي در دانشگاه‌ها مختل يا متوقف شود. اين توقف 4 ساله موجب مي‌شد كه ديگر دانشجويان كه از تجارب و معلومات گذشته بهره‌اي نبرده‌اند، البته در مقطعي اين رويكرد به صورت عالمانه شكل گرفت و آن مقطعي بود كه رهبري هم نسبت به وضعيتي كه دور شدن دانشگاه‌ها در عرصه سياسي را به همراه داشت، ابراز تاسف جدي كردند.» اين محقق با بيان اينكه دور شدن دانشگاه‌ها از عرصه سياسي دقيقا از سال سوم دولت هاشمي آغاز شد، گفت:«در آن مقطع فعاليت سياسي مخل درس خواندن دانشجو و كار علمي تفسيريا معني مي‌شد، اين بحث در دانشگاه تا حدودي توانست توقفي را در فعاليت‌هاي سياسي دانشگاه‌ها ايجاد كند. اين توقف مسائل بسيار زيادي را به وجود آورد و باعث شد ، آنچه كه جنبش دانشجويي تجربه و مطالعه كرده بود، به نسل بعد منتقل نشود، اين اقدام در دولت آقاي هاشمي و دوران وزارت آقاي هاشمي گلپايگاني انجام شد.تاسف بارتر اين بود كه در قالب شعار پيروي از ولايت مطرح مي‌شد كه از منويات ولايت فقيه و رهبري دور بود.» رويكردهاي دولت سازندگي باعث تغيير درحساسيت‌ها و دغدغه هاي ذهني جنبش دانشجويي شد سليمي نمين ظهار داشت:«اين رويكرد تبعات ديگري هم داشت كه از جمله‌ي آن مي‌توان به تغيير حساسيت‌هاي جنبش دانشجويي اشاره كرد زيرا اين رويه باعث مي‌شد دغدغه‌هاي ذهني دانشجو تغيير پيدا كند، دغدغه‌هايي كه در مقطعي معطوف به عدالت و كاركردش براي توده‌هاي جامعه روشن بود .جنبش دانشجويي حيات خود را در خدمتگزاري به جامعه مي‌ديد. تلاش مي‌كرد خود را به توده‌هاي جامعه نزديك كند و نقش پيشتازي خود را تثبيت كند. اين مسئله صوري نبود، جنبش دانشجويي اعتقاد داشت بايد جنبش پيشتاز در عرصه جامعه باشد واز توده‌ها كسب اعتماد كند و آنها حرف و سخن و برداشت او را بپذيرند.» وي يادآور شد: «در مقطعي به طور جدي جنبش دانشجويي معتقد بود كاركردي نخواهد داشت الا اينكه نظر توده‌ها را به خود جلب كند و اين باور را در توده‌ها به وجود بياورد كه دغدغه‌ي اول او ايجاد عدالت در جامعه و حمايت از توده‌هايي است كه تريبوني براي ابراز نظرات و بيان خواسته‌هايشان ندارند و جنبش دانشجويي به عنوان يك نيروي پيشتاز مي‌تواند چنين كاري را انجام دهد،اما زمانيكه جنبش دانشجويي غير سياسي شد، شاهديم كه دغدغه‌هاي ذهني دانشجو هم تغيير كرد.» وي در ادامه با بيان اينكه از آن مقطع زماني به بعد (دوران سازندگي) دانشجو ديگر به دنبال اين نبود كه عدالت اجتماعي را در جامعه گسترش دهد، افزود: «جنبش دانشجويي در آن مقطع به دنبال اين نبود كه فقر و نابساماني كه موجب فشار بر اقشار ضعيف جامعه مي‌شود را برطرف كند، لذا از اين مقطع به بعد ارتباط بين جنبش دانشجويي و توده‌ها قطع شد. جنبش دانشجويي كه وقتي به اين جمع‌بندي رسيد كه همه‌ي فتنه‌گري‌ها از سفارت آمريكا ناشي مي‌شود و به اجماعي دست يافت كه مي‌بايد اقدامي براي توقف برنامه‌هايي كه در سفارت آمريكا شكل مي‌گيرد انجام دهد، بر اساس تحليل‌هاي درستي كه داشت و نشان‌دهنده‌ي رشد بالاي سياسي جنبش دانشجويي بود با تكيه بر پيوندش با توده‌ها وارد سفارت آمريكا شد و ديديم كه متقابلا شب‌ها مردم در اطراف سفارت آمريكا بيتوته ‌كرد تا از فرزندان دانشجوي خود حمايت ‌كند.» تغييرخواستگاه‌ جنبش دانشجويي ازعدالت و مقابله با ظلم متعلق به زماني بود كه از عرصه سياسي دور ماند سليمي نمين كه كاهش حضور دانشجويان درعرصه‌ي سياسي در مقطعي را متاثر از كاهش سطح نگرش و بينش جنبش دانشجويي مي‌دانست، اضافه كرد:«تغيير خواستگاه‌هاي جنبش دانشجويي ازعدالت و مقابله با ظلم زماني صورت گرفت كه در واقع بينش جنبش دانشجويي افت كرد و عده‌اي توانستند جنبش دانشجويي را ازعرصه‌ي فعاليت‌هاي جدي سياسي دور كنند. به تدريج در جنبش دانشجويي مسائل شخصي يعني فرصت‌طلبي‌ها و اولويت مسائل فردي بر مسائل جامعه مطرح شد.» وي ادامه داد :« زمانيكه انسان دچار كاهش بينش شد و كلان‌نگري لازم را نداشت، طبيعتا مسائل شخصي خود را به مسائل جامعه اولويت خواهد داد. اين تغيير در جنبش دانشجويي و محيط دانشگاه در مقطعي به صورت جدي مشاهده مي‌شود و بر مبناي آن بتدريج مسائلي كه در دانشگاه مطرح شد شامل مسائل صنفي ،رفاهي يا مسائل ديگري شد.» برخي از فعاليت‌هاي سياسي نوعي سوء استفاده‌ي شخصي از جنبش دانشجويي بود اين محقق و پژوهشگر در ادامه اظهار داشت:« در آن مقطع يعني حتي اگر جنبش دانشجويي پيوندي با حزبي مي‌خورد به اين دليل بود كه اين حزب داراي قدرت بود و جنبش دانشجويي براي تامين منافع خود در آينده مي‌توانست از قدرت آن استفاده كند. حتي بعضي از فعاليت‌هاي سياسي هم كه صورت مي‌گرفت با نگاه منفعت‌طلبي بود تا جنبش دانشجويي را سكوي پروازي براي خود قرار دهد و سريعتر به سكان قدرت دست يابد. لذا برخي از فعاليت‌هاي سياسي هم انحرافي براي جنبش دانشجويي و يك نوع سوء استفاده‌ي شخصي از جنبش دانشجويي بود.» وي در ادامه با بيان اينكه چندان نمي توان براي فعاليت‌هاي سياسي جنبش دانشجويي در اين مقطع عنوان فعاليت سياسي را بر شمرد، گفت: « درآن مقطع كساني جنبش دانشجويي را عقبه‌ي يك حزب سياسي قرار دادند و در ازاء آن يك كانديدا از جنبش دانشجويي در ليست احزب سياسي قرار گرفت يا دو نفراز دانشجويان توفيق اين را داشتند كه در ليست يك حزب سياسي قرار گيرند.علت اين نبود كه در واقع جنبش دانشجويي مي‌خواست فعاليت سياسي خود را ادامه دهد. فعاليت‌هاي جنبش دانشجويي در آن مقطع ديگر سياسي تلقي نمي‌شد. بلكه نوعي معامله‌گري و آينده‌نگري براي مصالح شخصي و فردي يكسري از سردمداران جنبش دانشجويي محسوب مي‌شد.» وي با تاكيد براينكه جنبش دانشجويي پيش از اين دوره به دنبال فعاليت سياسي در جهت سهم خواهي نبود، اظهار داشت:«جنبش دانشجويي با تسخير سفارت آمريكا همه‌ي دولتمردان را در مقابل خود قرار‌داد. در واقع مخاطرات جدي را متوجه خود ‌كرد. خطرپذيري را در پيش گرفته بود، نه معامله‌گري. آنجا هيچ معامله‌اي نبود. هيچ چيزي به جنبش دانشجويي اعطا نمي‌شد. اما بعدها رويكرد تغيير كرد. عمدتا هم به اين دليل بود كه ديگر جنبش دانشجويي نقش پيشتازي خود را فراموش كرده بود. بتدريج ارتباط خود را با توده‌ها تضعيف كرد و به آنجا رسيد كه ديگر مصالح عمومي در كانون توجه جنبش دانشجويي قرار نداشتند.» مدير دفتر مطالعات و تدوين تاريخ معاصر ايران، در ادامه‌ي گفت‌وگوبا ايسنا، با غير قابل انكار خواندن وجود برخي معامله گري‌هاي سياسي در جنبش دانشجويي كه از پوشش تقويت جايگاه صنفي دانشجويان براي آن استفاده مي‌شد، اظهار داشت:«لطماتي كه اين رويه به جنبش دانشجويي زد باعث شد اين جنبش مدت‌ها در حالت ياس و سرگرداني فرو رود.» پيوند جنبش دانشجويي با احزاب سياسي باعث‌ شد انگيزه فعاليت دانشجويان كسب قدرت باشد نه عدالت وي اضافه كرد: «پيوند جنبش دانشجويي با احزاب سياسي باعث مي‌شود انگيزه دانشجويان براي مشاركت در فعاليت ها كسب قدرت باشد نه جاري و ساري كردن عدالت؛ زيرا در اين حالت نيروي فعال دانشجويي تصور مي‌كند ممكن است براي دستيابي به عدالت همه چيز خود را از دست بدهد، اما در خلاف اين حالت حريتي شكل مي‌گيرد كه بر مبناي آن سلامتي در فرد به وجود مي‌آيد كه حاضر مي‌شود، امكانات و شرايطي كه به عنوان يك عنصر فرهيخته‌ي جامعه دارد را رها كند تا بتواند سخني بگويد و بعضا در مقابل دولتمردان صف‌آرايي كند.» جنبش دانشجويي در دوم خرداد يك جريان پيشتاز نبود سليمي نمين همچنين در ادامه اظهاراتش با تاكيد بر اينكه نمي‌توان از جنبش دانشجويي در مقطع دوم خرداد به عنوان يك جريان پيشتاز ياد كرد، اظهار داشت:« در مقطع دوم خرداد نيروهاي جوان جامعه خواهان انجام تغييراتي در مناسبات بودند. اين خواسته را در انتخابات نهم رياست جمهوري نيز به صورت وسيع‌تر شاهد بوديم. جامعه به صورت وسيع‌تر خواستار تحول و بازنگري در آنچه كه صورت گرفته بود شد. نمي‌توان گفت؛ اين دانشگاه بود كه در دوم خرداد تحولي در جامعه ايجاد كرد و پيشتاز آن يك حركت دانشجويي بود. زيرا قبل از آن چيزي كه مويد اين مسئله باشد را شاهد نبوديم. در آن مقطع موجي از خواسته‌ها و مطالبات مردم را شاهد هستيم كه به جوانان هم محدود نيست. جوانان آغازگر اين قضيه نبودند كه مثلا بگوييم حركت‌هايي را جنبش دانشجويي شروع كرد و بتدريج اقشار مردم به آن پيوستند.» وي در ادامه با يادآوري شعار دوران اصلاحات در زمينه توسعه‌ي سياسي كه بيش از هر قشري مورد توجه جوانان بود، گفت:« دانشجويان از اين شعار استقبال كردند، به آن پيوستند و توانستند اين قضيه را به موفقيتي در انتخابات برسانند والا پيشتاز اين قضيه جنبش دانشجويي نبود و جنبش دانشجويي هم جزيي از حركت و مطالبات كلان جامعه به حساب آمد.» سليمي نمين كه از توسعه‌ي سياسي به عنوان دغدغه قشر جوان جامعه نام مي‌برد، اضافه كرد: «البته مطالبات سياسي جنبش دانشجويي در دوم خرداد همان مطالباتي نبود كه اين جنبش در زمان مجلس دوم و سوم و يا حتي قبل از انقلاب داشت، اما با اين وجود جنبش دانشجويي و قشر جوان فضاي بيشتري را براي خودش درخواست مي‌كرد. و خواهان آن بود كه كمتر كسي به او معترض شود يا فشار به جوان بياورد، يا خواسته باشد خواسته‌هاشان را به او تحميل كند.» پس ازدوم خرداد جنبش دانشجويي هرگزبه عنوان نيروي پيش قراول حركت نكرد اين پژوهشگر همچنين با تاكيد بر اينكه در دوم خرداد جنبش دانشجويي چندان فضايي را براي خود در جهت اينكه جهش كند، به وجود نياورد، گفت:«بر اين اساس پس از دوم خرداد جنبش دانشجويي هرگز نيامد به عنوان يك نيروي پيش قراول حركت كند. حتي پس از آن بسياري از نيروهاي دوم خردادي گفتند كه جنبش دانشجويي بايد مسائل ما را تكرار كنند و آنچه را كه ما مي‌گوييم را به سطح دانشگاه ببرد.» اين محقق ادامه داد:«برمبناي اين تفكر نيروهاي طراح دوم خرداد پس از پيروزي آقاي خاتمي درانتخابات هرگز اعلام نكردند كه جنبش دانشجويي مي‌تواند به عنوان يك نيرويي مانند ساير نيروهاي سياسي در جامعه تاثيرگذار است، تلقي شود. بلكه همواره از جنبش دانشجويي به عنوان يك عقبه ياد شد. عقبه‌اي كه مصرف‌كننده‌ي توليدات حزب است.» وي درادامه افزود :«جنبش دانشجويي هم اين مطلب را كاملا مي‌پذيرفت كه خودش نبايد مولد باشد. اصلا شان مولد براي خود قائل نبود. در حالي كه جنبش دانشجويي براي تاثيرگذار بودن بايد مولد باشد و بتواند با توده‌ها نيز ارتباط داشته باشد ،اما بعد از دوم خرداد چنين رويكردي در جنبش دانشجويي هرگز مشاهده نشد.» سليمي نمين همچنين با بيان‌ اينكه پس از دوم خرداد اين دانشجو نيست كه بر اساس توليد فكر و انديشه‌ي سياسي در دانشگاه پيشتاز است، به آنچه در ماجراي كوي دانشگاه تهران اتفاق افتاد، اشاره كرد و گفت: «در مطالعه‌ي بحث كوي درست است كه دانشجو به صحنه آمده است اما در واقع صف‌بندي بين دو حزب را در اين ماجرا مشاهده مي‌كنيم و دانشجو از هر دو سو تبديل به پياده‌نظام يك احزاب شده است.» عملكرد &nbsp;جنبش دانشجويي درماجراي كوي نشان نمي دهد كه با توده‌ها ارتباط برقرار ‌كرده &nbsp;بود وي ادامه داد: «جنبش دانشجويي بعد از بسته شدن روزنامه‌ي سلام احساس ‌كرد كه بايد به صحنه بيايد. احساس روي صحنه آمدن مي‌تواند درغالب يك حزب صورت بگيرد و يا در غالب حركت دانشجويي. وقتي عملكرد جنبش دانشجويي را در غائله‌ي كوي بررسي مي‌كنيم هرگز به اين مسئله نمي‌رسيم كه جنبش دانشجويي خود با توده‌ها ارتباط برقرار ‌كرد و انگيزه‌اش براي دفاع از روزنامه‌ي سلام بحث دفاع از آزادي بيان بود. بلكه احساس مي‌شود يك حزب سياسي كه روزنامه‌ي سلام متعلق به اوست مي‌خواهد نيروي دانشجويي را به عنوان پياده نظام خود وارد صحنه‌ي سياسي كند و بعد هم كساني كه به كوي آمدند و ماجرا را مرتب هدايت كردند ،كساني بودند كه روزنامه‌ي سلام را اداره مي‌كردند. آنها مرتب بر اين مسئله دامن مي‌زدند كه جنبش دانشجويي در اين قضيه كوتاه نيايد و بايست.» وي در ادامه اظهارداشت: « به اعتقاد من احزاب معترض به بسته شدن روزنامه‌ي سلام تصميم گرفتند جريان اعتراضي دانشجويي ايجاد كنند و با اين اقدام اين پيام را به جامعه و دست‌اندركاران منتقل كند كه بسته شدن روزنامه‌ي سلام هزينه‌ي بالايي دارد چون داراي قدرت و عقبه‌ي سياسي فراواني است!» مدير دفتر و مطالعات و تدوين تاريخ ايران با بيان اينكه جنبش دانشجويي به نحو ديگري نيز مي‌توانست پيام و ديدگاهش در زمينه تعطيلي روزنامه سلام را به جامعه منتقل كند، اظهار داشت:« اگر روش ديگري انتخاب مي شد، ديگر درگيري‌هاي دل شب را نداشتيم و به جاي آن تظاهرات و حركت‌هايي را از جنبش دانشجويي شاهد بوديم كه مي‌توانست پيام اين جنبش را هر چه بهتر به جامعه منتقل كند و جامعه را قانع كند كه ما بايد چند صدايي داشته باشيم و اين روزنامه و امثال آن در جامعه حيات داشته باشند.» ماجراي كوي دانشگاه در جنبش دانشجويي ياس سياسي ايجاد كرد وي در ادامه با بيان اينكه آنچه در كوي دانشگاه اتفاق افتاد در ارتباط با توده‌ها شكل نگرفته بود، اظهار داشت: «در بررسي واقعه‌ي كوي دانشگاه به اين نقطه مي‌رسيم كه دانشجويان فقط مي‌خواستند حركتي را ايجاد كنند تا اين حركت نشانه‌اي از قدرتي باشد كه ايجاد نگراني در ساختار سياسي كشور مي‌كند كه چنانچه معترض يك جريان سياسي شويد هزينه‌ي بسيار بالايي دارد و اين امري است كه در نوع گفته‌هاي برخي از عناصر حزبي سياسي بعد از حركت دانشجويان در كوي به صراحت اعلام شد.» سليمي نمين افزود:«آنچه در حوادث كوي موجب تاسف جامعه شد و در جنبش دانشجويي هم ياس سياسي ايجاد كرد اين بود كه دعواي دو حزب كه يكي اعتقاد به محدود كردن فضاي سياسي داشت و ديگري به استفاده از شرايط براي اعمال قدرت خود تاكيد مي‌كرد به آن شكل ظاهر شد. در آن مقطع زماني ما دو جريان قوي حزبي در جامعه داشتيم كه آنها در جريان كوي در مقابل هم قرار گرفتند و مشكل و بحراني براي كل منافع ملي ايجاد كردند.» وي با بيان اينكه در ماجراي كوي يك حزب سياسي مي‌توانست نيروهايش را شب هنگام به صحنه بياورد و حزب ديگر آن ساعت به صحنه نيايد تااصطكاك و درگيري ايجاد نشود، اظهار داشت :« متاسفانه دو جريان سياي كشور عكس اين عمل كردند و من همانطور كه نيروهاي تندرو جنبش دانشجويي را عقبه‌ي يك حزب مي‌دانم. انصار را قطعا عقبه‌ي برخي از گروه‌ها و احزاب سياسي ديگري مي‌دانم كه آنها را به هيچ‌وجه دعوت به تعقل و انديشيدن در فضاي سياسي نكردند بلكه دعوت به اصطكاك و درگيري و لطمه وارد كردن به منافع ملي كردند. به طور قطع در قضيه‌ي كوي جناح اقليت نقش داشت اگر نقش نداشت هرگز آن قائله شكل نمي‌گرفت.» رويكرد دانشجويان درمسئله‌ي آقاجري دفاع از يك گروه سياسي بود سليمي نمين در ادامه اين گفت‌وگو به نوع مواجه جنبش دانشجويي با مساله آقاجري پرداخت و با بيان اين اعتقاد كه حضور دانشجويان در مسئله‌ي آقاجري در دفاع از يك گروه سياسي بود،گفت:« اگر اصل بي‌عدالتي براي دانشجويان بحث بود. بي‌عدالتي كه در جامعه ما بسيار است. مگر الان جامعه‌ي ما در ارتباط با قوه‌ي قضاييه كم بي‌عدالتي را شاهد است!! اما شما نمي‌بينيد كه جنبش دانشجويي در اين مسئله وارد شود! من نديدم كه جنبش دانشجويي بگويد ما تظاهرات و اعتراض مي‌كنيم به برخي مفاسد در قوه‌ي قضاييه، برخي فساد قضات. آيا ما اصلا چنين چيزي در جنبش دانشجويي ديده‌ايم؟ در حالي كه بسياري از كساني كه لطمه مي‌خورند از ظلم يا تعدي‌هاي فساد در قوه‌ي قضاييه اقشاري هستند كه كسي به آنها تريبون نمي‌دهد و امكاني براي ابراز و بيان مشكلات‌شان وجود ندارد.» وي اضافه كرد:« خوب بود جنبش دانشجويي به نوعي عمل مي كرد كه جلب اعتماد توده‌ها را به همراه داشته باشد ،زيرا در اين حالت توده‌ها هم متوجه مي‌شدند اگر در مقطعي جنبش دانشجويي از آقاي آقاجري دفاع مي‌كند انگيزه‌ي دفاع از عدالت را دارد،اما آنها مشاهده كردند جنبش دانشجويي در زمينه‌ي ساير بي‌عدالتي‌هاي اقتصادي، اجتماعي و قضايي سكوت محض مي‌كند و حتي بعضي از بي‌عدالتي‌ها كه به دست‌اندركاران قوه‌ي مجريه برمي‌گشت توسط جنبش دانشجويي توجيه‌مي‌شد. سليمي نمين در ادامه تصريح كرد: «متاسفانه زماني هم كه بحث عدالت در ميان توده‌ها فراگير شد جنبش دانشجويي را فعال نمي‌بينيد. در حالي كه جنبش دانشجويي موقعي فعال مي شود كه حرفي براي تحقق عدالت داشته باشد. در حال حاضر تعدادي تشكل‌هاي دانشجويي وجود دارد. اما شعارهاي بسيار سطحي را مطرح مي‌كنند.» دولت نهم بهترين فرصت براي فعاليت جنبش دانشجويي است وي در عين حال فرصت‌هاي جنبش دانشجويي در شرايط فعلي را بسيار مناسب ارزيابي كرد و گفت:«جنبش دانشجويي براي اينكه بتواند تاثيرگذاري خود را در جامعه زياد كند بايد بداند كه دولت نهم بهترين فرصت براي اين امر است.زيرا يك تغيير مديريت‌هايي ايجاد شده است. صرف‌نظر از اينكه مديريت پيش چگونه بوده است. برداشت كلان مردم اين بوده كه يكسري آفت‌هايي مديران را فرا گرفته است. به همين دليل هم جامعه درخواست تحول اساسي داشته است. مي‌خواسته مديران قبلي كنارروند و نيروهاي جوان كه از آفت هاي قدرت به دور بوده اند روي كار بيايد. اين امر البته هزينه دارد. قطعا يكسري عناصري كه چندان تجربه ندارند روي كار مي‌آيند. براي اينكه تجربه‌مند شوند قطعا هزينه پرداخت مي‌كنند. يكي از منافعي كه مي‌توانيم در اين شرايط داشته باشيم اين است كه جنبش دانشجويي مان را ارتقاء دهيم. اگر جنبش دانشجويي اين مطلب را متوجه شود و بداند كه فرصت بسيار مناسبي برايش ايجاد شده و با استفاده از شرايط جديد،عقب‌افتادگي خود را جبران كند.» اين محقق در پايان از پيوند مجدد با توده‌ها و توجه به اينكه جنبش دانشجويي بايد در فضاي مناسب ايجاد شده بر معلومات و اندوخته‌هاي فكري و نظري خود بيافزايد به عنوان عواملي كه مي‌تواند افزايش سهم اين جنبش را در تصميم گيري‌ها به همراه داشته باشد نام برد و گفت:«جنبش دانشجويي بايد بداند كه تصميم‌گيران اجرايي فعلي خيلي به لحاظ توانمندي هاي سياسي متفاوت از جنبش دانشجويي نيستند.» گفت‌وگو از خبرنگار ايسنا:حميده صفامنش																							 
, طباطبايي چاپ مقاله اهانت‌آميز در روزنامه اطلاعات را در دي ماه 56 اشتباه بزرگ رژيم طاغوت عنوان كرد و گفت: «فعاليت‌هاي شريعتي به اوج خود رسيده بود و نهضت امام (ره) وارد فاز جدي‌تر خود شده بود. حركت‌هاي مداوم ياران امام بر اساس تئوري سه بعدي كه در مقدمه گفتار بدان اشاره داشتم ادامه مي‌يافت تا اينكه مقاله اهانت‌آميز روزنامه اطلاعات فضاي سياسي آن زمان را منفجر كرد. اين عكس‌العمل‌ها و اشتباهات متعدد رژيم وضعيت را در مدتي کوتاه به نفع انقلاب و به ضرر حاكميت تغيير ‌داد.» طباطبايي در ادامه گفت‌وگو با ايسنا به ذكر خاطره‌اي از دوران حضور در آلمان پرداخت و گفت: «در ارديبهشت سال 57 امام صدر از كنگره‌ اسلامي الجزاير به آلمان برگشت و مرحوم دكتر بهشتي نيز به آنجا آمد. بعد از ظهر روزي که هر دو در منزل ما بودند براي قدم زدن به جنگل‌هاي اطراف رفتيم. دكتر بهشتي به آقاي صدر گفت: من قصد دارم به نجف بروم و از آيت‌الله خميني بپرسم آيا برنامه‌ عملي روشني براي آينده دارند يا اينکه همين طوري صلاح را در اين مي‌بينند که با در خيابان نگاهداشتن مردم رژيم را از پاي در آورند؟ آقاي صدر پاسخ دادند: من فكر مي‌كنم ايشان برنامه دارند و برنامه‌هايشان نيز بسيار هدفمند است. چراكه ايران الان در يك مقطع تاريخي بسيار مهمي قرار گرفته است كه به نظر مي‌رسد غير قابل تكرار بوده و رژيم حاكم به استيصال كشيده شده و مردم نيز به هوشياري سياسي شايسته‌اي رسيده‌اند. جلودار حركت هم يك مرجع علي‌الاطلاق است كه خود به امور واقف است. پاسخگويي نياز‌هاي برخاسته از مكتب است؛ وحدت حوزه‌ها‌ي علميه و دانشگاه محقق شده است. در اين حرکت، مرجعي آگاه پرچمدار نهضت است و دانشگاهيان و روشنفکران حوزه دست در دست هم و با هدايت ايشاه مردم را از مساجد و خانه‌هايشان به خيابان‌ها كشيانده اند. اين طور که پيداست، اين حركت عظيم مردمي روز به روز بهمن‌وار سنگين‌تر مي‌شود. اينجا اگر اين حركت به ثمر نرسد، دشمن بيدار شده زخم خورده آنچنان سخت بگيرد كه تا مدت‌ها هيچ مجالي باقي براي قيام و حرکت پيدا نشود. ايشان افزودند که به باورشان آيت‌الله خميني به اين امر واقف است و با رشد اين حركت، سعي در به ثمر رسيدن انقلاب و تحقق آرمان‌هايي كه چندين دهه‌ مجال بروز و ظهور نداشتند، دارد.» وي با اشاره به نقش مرحوم حاج احمد خميني در جريانات منجر به پيروزي انقلاب شكوهمند ايران، گفت: «براي روشن شدن اين موضوع مجموعه بيانيه‌ها و اعلاميه‌هاي امام (ره) از زمان تبعيدشان به نجف تا زمان پيوستن احمد آقا به ايشان در سال 56 بررسي كنيد. احمد آقا در ايران با هوشياري و درايت و ذكاوت بسيار زيادي كه داشت، با مجموعه‌هاي مبارزاتي مختلفي در ارتباط بود. گروه‌هاي زيرزميني هم كه تشكيل شده بودند نقطه اتصالشان احمد آقا بود و همگي ايشان را چون پسر امام و نماينده ايشان در ايران مي‌دانستند مورد اعتماد قرار مي‌دادند.» وي ادامه داد: «مرحوم حاج احمد آقا با اين ترتيب از مجموعه‌ جريانها و گروه‌هاي مبارزاتي و نيز افراد و چهرهاي سرشناس نهضت اطلاعات كافي داشت، لذا وقتي كه به عراق آمد مجموعه‌اي از اطلاعات پر قيمت را در اختيار امام (ره) قرار ‌داد که تصميم‌گيري را براي امام (ره) بسيار آسان مي کرد. به عنوان مثال به ذکر خاطره‌اي مي‌پردازم. در اواسط سال 1354 آقاي سيداحمد حاج سيدجوادي آمد آلمان و از ما خواست در فرانکفورت دورهم جمع شويم. چمران از لبنان آمد، قطب‌زاده و حبيبي از پاريس و يزدي از آمريكا. بعد از پايان يافتن مباحثي که داشتيم ايشان به نامه‌اي اشاره کرد که تني چند از علماي شيراز براي امام (ره) نوشته‌اند و از ايشان اجازه خواسته‌اند، از محل وجوهات شرعي به خانواده‌هاي مجاهديني کمک کنند که اعدام شده‌اند و وابستگانشان در عسر و حرج هستند. از جمله امضاکنندگان نامه، آقاي محلاتي از علماي شيراز بود. در آن جلسه قرار شد من نامه را به نجف ببرم و پاسخ امام (ره) را براي آقاي حاج سيدجوادي بياورم. من به نجف رفتم و نامه را به امام (ره) دادم. امام (ره) نامه را گرفتند و مطالعه كردند، مطالعه نامه بيش از حد لازم طول كشيد. امام (ره) نامه را زمين گذاردند و گفتند من الآن نمي‌توانم به اين نامه پاسخ بدهم و بايد بيشتر تحقيق كنم چون امضاي آقاي محلاتي كه زير اين نامه‌ است متفاوت از امضاهايي است كه در نامه‌هاي ديگربه من نوشته‌اند. و اضافه کردند احتمال مي‌دهم ايشان در رودربايستي قرار گرفته ونامه را امضا کرده است؛ و در اصل با اين نظر موافق نيست و اگر اين گونه باشد اين عبارت كه امضاكنندگان متفقا خواهان چنين اقدامي هستند درست نيست؛ لذا بايد تحقيق كنم و بعد پاسخ مي‌دهم. حال اين تحقيق چقدر طول کشيد وچه جوابي امام (ره) دادند نمي دانم. ولي وقتي احمد آقا به نجف آمد مواردي از اين قبيل در كمتر از 2 ساعت پاسخ داده مي‌شد؛ چراكه امام (ره) هر سوال و ابهامي كه داشتند توسط احمد آقا بوسيله افراد و روابطي كه در كشورهاي ديگر داشت به سرعت و در زماني کوتاه برطرف مي‌شد. در مجموع اينگونه كار‌ها توسط مشاور امين و متعهدي همچون حاج احمد آقا انجام مي‌شد.» وي تصريح كرد: «احمد آقا در جريان پيروزي انقلاب نقش ويژه‌اي داشت اما هيچگاه به اندازه تاثيري كه داشت معرفي نشد. به نظر من خود احمد ‌آقا هيچگاه نمي‌خواست مستقلاً مطرح باشد و علاقه داشت تحت سايه‌ پدرش قرار گيرد.» صادق طباطبايي در بخش ديگري از گفت‌وگوي خود با خبرنگار تاريخ سياسي ايسنا، گفت: «به هر حال آمريكا و اروپا متوجه حركت گسترده‌ مردم در انقلاب شدند. شاه هم در داخل براي انفعال نهضت دست به سركوب نظامي زد اما به نتيجه‌اي نرسيد تا اينکه وزراي امور خارجه ايران و عراق و آمريكا در حاشيه جلسه‌اي در سازمان ملل از دولت عراق مي‌خواهند مانع فعاليت‌هاي امام شده و ديدارهاي ايشان را کنترل کرده و از ايشان بخواهد از صدور پيام و اعلاميه و دعوت از مردم به قيام خودداري کنند. پاسخ امام را مي‌دانيم. ايشان نمي‌پذيرند. بار دوم و سوم به ايشان تذکر داده مي‌شود ولي امام همچنان مي‌گويند که به وظايف خود عمل خواهند کرد و اگر وابستگي آنان به شاه و آمريکا تا اين حد است که دولت عراق مصالحش را در خطر مي‌بيند، ايشان از عراق خارج خواهند شد. فرداي آن روز امام (ره) گذرنامه خود و احمد آقا را به آقاي دعايي مي دهند تا ترتبيب مهر خروج را در پاسپورتشان بدهد. چند روز بعد در معيت احمد آقا و به همراه تني چند از شاگردانشان در نجف و نيز آقاي دکتر يزدي که شب قبل از حرکتشان از نجف خود را به ايشان رسانده بود عازم کويت مي‌شوند. با مخالفت مقامات کويتي به ورودشان به آنجا، که حتي اجازه عبور ترانزيت تا فرودگاه شهر کويت رانيز به امام (ره) و همراهانشان نمي‌دهد و گذراندن ساعاتي طولاني در ساختمان نامناسب سازمان اطلاعات عراق در فضاي بين دو مرز رسمي، سرانجام شب را در بصره گذرانده و روز بعد به بغداد مي‌آيند تا به پيشنهاد دکتر يزدي عازم فرانسه شوند، چون آنجا را مكان مناسبي جهت ادامه حضور و فعاليت‌هاي خود مي‌يابند. امام (ره) هم با احمد آقا مشورت كردند و نتيجه نهايي آن شد كه امام (ره) از عراق به فرانسه بروند.» او درباره دليل جابجايي امام (ره) از عراق به پاريس با هواپيماي عراقي و پافشاري دولت عراق بر اين نكته گفت: «دولت عراق با پرواز ايشان توسط شرکت هواپيمايي ايرفرانس موافقت نمي‌کند و فشار مي‌آورد که امام (ره) و همراهان با هواپيماي عراقي پرواز كنند. عده‌اي تصور منفي نسبت به اين مساله داشتند و گمان مي‌کردند ممکن است امام (ره) را بجاي ديگري که مورد نظر دشمنان انقلاب ايران هست ببرند. اما من گمانم اين است كه عراق بخاطر حفظ وجهه ضد صهيونيستي که ادعا مي‌کرد و وجهه‌اي كه از گذشته در مورد مخالفت با رژيم شاه ابراز داشته بود، به نوعي مي‌خواست از ورود امام (ره) به پاريس مطمئن شود مبادا در غير اين صورت پاسخگوي هر آنچه بر سر امام (ره) مي‌آمد مي‌بود. به عقيده من دولت عراق قصد داشت با اين كار فرانسه را در يك عمل انجام شده قرار دهد؛ چون احتمال مي‌داد اگر مقامات فرانسوي از قبل از طريق مسوولان شرکت هواپيمايي ايرفرانس متوجه تصميم امام (ره) شوند، با روابطي که با شاه ايران داشتند از ورود ايشان به خاک فرانسه جلوگيري کنند. ولي در غير اين صورت و با توجه به عدم نياز به ويزاي ورود به فرانسه در آن زمان، امام (ره) بدون توجه خاص مقامات فرودگاهي خواهند توانست وارد فرانسه شوند و تا دولت فرانسه بخواهد بفهمد چه كسي وارد شده است، امام (ره) در پاريس مستقر شده‌اند. همين طور هم شد و امام (ره) بعد از خروج از فرودگاه، در يك منطقه مسكوني در حومه پاريس به نام کشان ساكن شدند. روز بعد بخاطر رفت و آمدهاي مكرر و مزاحمت براي همسايگان و ساکنان آن خانه، تصميم گرفته شد به باغ يكي از دوستان در نوفل لوشاتو، دهکده‌اي در حومه پاريس بروند.» طباطبايي اضافه كرد: «بعد از ظهرها انبوهي از روزنامه‌نگاران و خبرنگاران و عكاسان روبروي درب محل اقامت امام (ره) صف مي‌كشيدند اما طبق دستور مقامات فرانسه اجازه مصاحبه با ايشان را نداشتند. همين حضور امام (ره) در محوطه باغ، آنها را که پشت نرده‌ها ازدحام کرده بودند تحريك مي‌كرد. خبرنگاران و رسانه‌ها فشار بسيار سنگيني به دولت فرانسه وارد مي‌آوردند كه آزادي بيان چه شده است و چرا ما حق مصاحبه و گفت‌وگو با آقاي خميني را نداريم؟» طباطبايي در مورد نحوه فراهم شدن مقدمات اولين مصاحبه مطبوعاتي با حضرت امام (ره) در پاريس گفت: «در چند روز اول به خاطر تذکر مقامات فرانسوي، ممنوعيت مصاحبه براي امام (ره) وجود داشت، تا اينكه صادق قطب‌زاده ترتيب يك مصاحبه با روزنامه فيگارو را داد. فيگارو يك روزنامه دست راستي و نزديک به آقاي ژيسکاردستن، رييس جمهور فرانسه بود و به همين اتکا بود که اين مصاحبه را انجام دادند و منتشر کردند. در اين زمان روزنامه رقيب، لوموند، نيز درخواست مصاحبه مي‌كند. اين دو روزنامه كه مصاحبه کردند طلسم شكسته مي‌شود و از آن پس بود که سيل مراجعه خبرنگاران روزنامه‌هاي مختلف جهان براي مصاحبه شروع شد.» وي افزود: «گروههاي مختلفي از مردم، دانشجويان و اصناف و خبرنگاران مختلف پيش امام (ره) مي‌آمدند و امام (ره) براي هر كدام از اين جمع‌ها صحبت مي‌كردند. گاه در يک روز بيش از شش الي هفت بار سخنراني مي‌کردند؛ ولي ما متوجه مي‌شديم که ايشان با توجه به شرايط سني‌شان خسته مي‌شدند؛ اما خجالت مي‌كشيديم اين مطلب را به ايشان بگوييم؛ تا اينكه آقاي مطهري آمدند و ما ماجرا را با ايشان در ميان گذاشتيم. آقاي مطهري نيز اين موضوع را با امام (ره) در ميان گذاشتند و از آن پس حد اکثر روزي يک بار براي حاضران سخن مي‌گفتند و در مورد رسانه‌ها ابتدا كليه سوالات آنها را مكتوب دريافت مي‌كرديم و توسط کميسيوني که شکل داده بوديم با توجه به نظرات امام (ره)، پاسخ سوالات را مي‌داديم و براي خبرنگار مربوطه چند دقيقه‌اي وقت ديدار با امام (ره) را با توجه به برنامه‌هاي ايشان فراهم مي‌ساختيم و هر گروه خبري پنج يا شش دقيقه وقت مي‌گرفت تا از امام (ره) عكس بگيرد و اگر ابهامي در سوالات و پاسخ‌هايش بود از امام (ره) بپرسد. باور کنيد امام (ره) در آن زمان و در آن سن شايد متجاوز از 16 ساعت در شبانه‌روز كار مي‌كردند.» طباطبايي يادآور شد: «مسوول امور جاري محل اقامت امام (ره) در نوفل لوشاتو، حاج مهدي عراقي و مسوول داخلي منزل، خانم دباغ بودند. وظيفه تدارکات غذا و امور آشپزخانه نيز به عهده حاج مهدي بود. البته او كار را راحت كرده بود، نهار و شام هر كس يك تخم مرغ پخته و يك نصف نان باگت و يك عدد گوجه فرنگي و يک ليوان يک بار مصرف چاي و چند حبه قند بود. البته شام امام (ره) اغلب شب‌ها فقط ماست و كشمش بود. يك بار حاج مهدي خورش با مرغ درست كرده بود. امام (ره) پرسيدند مرغ را از كجا آورديد؟ حاج مهدي گفت: خودمان ذبح كرديم، امام (ره) گفتند مگر در قانون فرانسه ذبح حيوانات خارج از كشتارگاه‌هاي مخصوص ممنوع نيست؟ آقاي عراقي پاسخ داد: چرا، اما امام (ره) از آن غذا نخوردند. البته اين مشكل بعدا حل شد و حاج مهدي توانست از مراكزي ويژه گوشت ذبح اسلامي گوشت تهيه کند.» طباطبايي در ارتباط با سير حوادث در داخل کشور اضافه كرد: «در همين دوران امام (ره) دستور دادند كارگران پالايشگاه دست از كار بكشند و صدور نفت به خارج را قطع کنند. به منظور تأمين نياز داخلي به ويژه در زمستان، به حکم امام (ره) كميته‌اي به رياست مهندس بازرگان تشكيل شد تا به آبادان بروند و آنجا بر توليد نفت به مقدار مايحتاج مردم نظارت کنند. ضمنا قرار بود اگر مبارزه ادامه مي‌يافت و ضرورت تشکيل دولت انقلاب در تبعيد به وجود مي‌آمد براي تامين نيازهاي دولت در تبعيد به مقدار ضرورت نفت صادر کنند و هزينه نيروهاي مبارز نيز تامين گردد. همين امر، اقدامي بود كه دولت شاه را به لحاظ اقتصادي به مشكل کشاند.» طباطبايي در پاسخ به خبرنگار ايسنا در رابطه با تشكيل كنفرانس گوادلوپ درهمين اثنا و ارتباط آن با انقلاب اسلامي ايران گفت: «كنفرانس گوادلوپ در همين دوران براي بررسي چند مشکل جهاني نظير مساله دو يمن، اوضاع افغانستان، شرايط کشورهاي حاشيه خليج فارس بخصوص شورشيان ظفار و بالاخره مساله ايران تشكيل شد. در آنجا بين ژيسکاردستن، رييس جمهور فرانسه و جيمي كارتر مناقشه‌اي درمي‌گيرد. ژيسکاردستن با توجه به اطلاعاتي که سفارتش از تهران فرستاده بود و در انطباق با تحليل‌هايي قرار داشت که از سوي ياران امام (ره) در اختيارش قرار داده شد، معتقد شده بود نظام پهلوي ديگر نمي‌تواند در مقابل موج روزافزون انقلاب مقاومت كند، و تا شاه در ايران هست منطقه روز به روز نا آرام‌تر و اوضاع خطرناک‌تر خواهد شد. از اين رو به کارتر گفته بود ما بايد حمايتمان را از شاه قطع كنيم، چراكه شخص شاه باعث بي‌ثباتي در منطقه شده است. ولي كارتر معتقد بود كه بايد تا آخر از حكومت شاه حمايت كرد. خبر اين مناقشه را که از مقامات آلماني شنيده بودم به امام (ره) دادم. چند روز بعد، دو نفر از كاخ اليزه براي ملاقات امام (ره) به نوفل لوشاتو آمدند. در آن مقطع تدابير امنيتي براي امام (ره) مهيا كرده بوديم و دكتر چمران يك تيم را مامور اين كار كرده بود، چون پليس فرانسه در اطراف محل سكونت امام (ره) خانه‌اي تيمي را كشف كرده بود كه توسط سيا، مركز جاسوسي آمريكا، در حال نصب دستگاههاي استراق سمع بودند. اين مسائل ايجاب مي‌كرد در ارتباط با سلامت امام (ره) هوشمندانه‌تر برخورد كنيم. بنابراين وقتي آن دو نفر آمدند، آقاي اشراقي و من که در آن لحظه در آنجا بوديم و آنها را نمي شناختيم، نپذيرفتيم. اسم آنها را پرسيديم و قرار شد با آنها تماس بگيريم. وقتي که از منزل امام (ره) دور مي‌شدند به آقاي قطب‌زاده برخوردند که آنها را مي‌شناخت. ولي به هر حال فرداي آن روز مجددا آمدند و نزد امام (ره) رفتند. يكي از آنها ضمن ابلاغ پيام آقاي ژيسکاردستن، گفت: پرزيدنت کارتر توسط آقاي ژيسکاردستن براي شما پيامي داده‌اند که ما مأمور ابلاغ آن به شما هستيم و اضافه کرد: پرزيدنت كارتر پيغام داده است اوضاع كشور شما بسيار بحراني و نامناسب است، اگر اين وضع ادامه پيدا كند چه بسا ما هم ديگر نتوانيم اوضاع را كنترل كنيم و ارتش وارد عمل شود و از اختيار ما هم خارج گردد و چه بسا خونريزي‌هايي به وجود آيد كه غير قابل مهار گردد؛ لذا از شما مي خواهيم فعلا از دولت ملي بختيار حمايت كنيد و به طرفداران خود و ساير انقلابيون بفرماييد كه آنها نيز با شرايط فعلي كنار بيايند. تا چند ماه ديگر، هر وقت كه اوضاع آرام شد انتخابات برگزار مي‌کنيد و هر آنچه را كه مدنظر شماست پياده مي‌كنيد. امام (ره) در جواب نماينده كارتر گفتند: من تعجب مي‌كنم ازآقاي کارتر که مي‌گويد دموكرات است و چنين درخواستي از ما دارد و از ما مي‌خواهد بر خلاف قانون عمل كنيم. مگر ايشان نمي‌داند كه بالاترين مقام اين حكومت يعني شخص شاه به گفته خودش به توصيه و صلاح‌ديد انگليس و آمريکا و از طريق غير قانوني روي كار آمده است؟ همان طور كه خود مي‌گويد، متفقين از پدرم نااميد شدند و صلاح ديدند كه او نباشد و صلاح ديدند مرا جاي پدرم بر سر كار بياورند. بنابراين سلطنت محمدرضا از اساس غير قانوني است و طبيعتا نخست وزيري را هم كه منصوب كرده است و رأي اعتمادي را هم كه از مجلس گرفته، همه غير قانوني است. بنابراين آقاي کارتر چگونه از ما مي‌خواهند ما خلاف قانون خودمان عمل كنيم؟ امام (ره) در ادامه گفتند: وانگهي اگر من هم چنين كاري بكنم، مردم ايران نمي‌پذيرند. ضمن آنكه تعجب مي‌كنم آقاي كارتر ما را از زور ارتش مي‌ترساند. ما تا همين الان هم زير سر نيزه ارتش به اينجا رسيده‌ايم. ديگر ارتش چه كار مي‌خواسته بكند كه تا به حال نكرده است؟ اينکه مي‌گوييد اگر شما دست از سر ارتش برداريد ممکن است قابل کنترل نباشند، مطمئن باشيد اينطور نيست. در ارتش ما که بدنه آن همه مسلمانند و به کشورشان علاقمند، معدودي ژنرال و فرماندهان مزدور شاه و شما هستند که مردم را به خون درغلطانده‌اند، مطمئن باشيد اگر با آنان کاري نداشته باشيد، مشكلي پيش نمي‌آيد كه هيچ، خيلي از معضلات هم حل مي‌شود. چراكه آنان هيچ‌گاه بر روي برادر و خواهر خود اسلحه نمي‌كشند. امام (ره) در آخر نكته بسيار ظريفي گفتند. ايشان اضافه کردند: فراموش نكنيد وقتي ملت ما به پيروزي برسد روابطش را با دولت‌ها بر اساس ارتباطي كه آنان در اين روزهاي سخت با او داشته‌اند تنظيم مي‌كند. در پايان نيز به آنها گفتند: سلام من را به آقاي ژيسکاردستن برسانيد و ازايشان بابت آن مناقشه‌اي كه با آقاي كارتر داشته‌اند تشكر كنيد.» صادق طباطبايي در ادامه گفت‌وگو با خبرگزاري دانشجويان ايران اظهار داشت: «در مجموع سير حوادث منجر به خروج شاه از كشور ‌شد. امام (ره) برنامه سياسي‌شان را اعلام مي‌كنند: تشكيل شوراي انقلاب و بعد با سه گام مشخص انتقال از نظام گذشته به نظام اسلامي، برگزاري رفراندوم نظام سياسي كشور و انتخاب مجلس خبرگان قانون اساسي. به مردم هم پيغام دادند كه در اولين فرصت در بين شما خواهم بود كه بر اثر اين كار بختيار فرودگاهها را بست. بالاخره بر اثر فشار مردم فرودگاهها باز شد و در اولين فرصت امام (ره) به ايران آمدند.» او مهمترين آرمان امام (ره) را استقرار نظامي دانست كه بر تفكر اسلامي استوار باشد و در تبيين اين مطلب گفت: «امام (ره) سعي داشت با تحقق اين هدف به جهان نشان دهد كه ابتناي اداره كشور در تمام امور برتفكر اسلامي ممکن است و اسلام توانايي اداره يك جامعه مدرن در شرايط امروزين را دارد. براي اين كار طبيعي است كه ما يك فقه سيال داشته باشيم زيرا كه فقه سنتي كافي نيست؛ لذا بايد به دو عنصر زمان و مكان در اجتهاد متكي باشيم. امام (ره) براي اين كار اصل را بر مصلحت جامعه مي‌گذارد و مي‌گويد فقيه بر اساس مصلحت جامعه مي‌تواند احكام متناسب را تبيين نمايد، حتي احكام اوليه را متناسب با حوادث مدرن شكل دهد وچه بسا اصل عنوان ثانوي در فقه به تنهايي تكافوي نياز جامعه چند بعدي امروزي رانکند.» وي تاكيد كرد: «از نظر امام (ره)، اصل بر مصلحت جامعه است و بارها به اعضاي شوراي نگهبان كه در بعضي امور وسواس به خرج مي‌دادند تأكيد مي‌كردند كه شما اين وسواس را در جهت حفظ آبروي اسلام به كار ببريد كه اسلام متهم نشود به اينكه توانايي اداره جامعه را ندارد و پاسخگوي نيازها نيست.» طباطبايي به يكي از موارد چالش فقه سنتي با فقه پوياي امام (ره) اشاره كرد و افزود: « بطور مثال اگر صادرات و واردات بخواهد توسط دولت صورت گيرد يعني ملي اعلام شود، در اين صورت مردم مجبورند از دولت بخرند چون كس ديگري عرضه‌كننده نيست. قيمت را هم ناچار دولت تعيين مي‌كند. همين طور اگر كالايي بخواهد صادر شود، توليدكننده‌ها به دولت تحويل مي‌دهند و دولت آن كار را انجام مي‌دهد، يعني تنها خريدار توليدات مردم، دولت است و يعني همه مجبورند به يك خريدار عرضه كنند. بر اين اساس فقه سنتي به مشكل برمي‌خورد زيرا از شرايط معامله صحيح اين است که عرضه‌کننده کالا بايد بتواند کالاي خود را به هر که خواست بفروشد و نمي‌توان خريدار معيني را بر او تحميل کرد. همين طور خريدار بايد در انتخاب فروشنده آزاد باشد و کالاي مورد نياز خود را از هر که دلش خواست بخرد. حال اگر عرضه‌کننده کالايي و يا خريدار کالاهايي فقط دولت بود، ديگران چاره‌اي ندارند جز به يک فروشنده و يا يک خريدار مراجعه کنند. و اين خود خلاف قوانين معاملات در شرع مي‌باشد، اما امام (ره) بر اساس اضطرار اين شروط را برداشتند. البته استفاده از دو عنصر زمان و مكان در اجتهاد بحث گسترده ديگري است که اينجا مجال تبيين آن نيست.» وي تصريح كرد: «به ياد دارم که امام (ره) در جايي گفتند اگر دو سوم نمايندگان مجلس به طرحي رأي دادند آن حكم حجت شرعي دارد و شوراي نگهبان نمي‌تواند آن قانون يا حكم را خلاف شرع بداند. از سويي ديگر، گاه تعارضاتي بين فتاوي امام (ره) و پيروان فقه سنتي پيش مي‌آمد. مثلا يك بار وقتي ايشان حكم حليت شطرنج و موسيقي را دادند، عده‌اي از علما به امام (ره) نامه‌اي نوشتند كه در شأن شما نيست به چنين احكام و موضوعاتي بپردازيد! امام (ره) خيلي عتاب‌آميز پاسخ دادند بشكند آن شأني كه بخواهد با گفتن احكام خدا متزلزل مي شود و در جواب آن نامه خيلي از مسائل را عنوان كردند.» طباطبايي ادامه داد: «متأسفانه اين ديدگاه مدرن امام (ره) كه كاملا هم اصولي است در حوزه جا نيفتاد. طلبه‌ها و شاگردان جوان حوزه‌ها هنوز نتوانسته‌اند آن را بپرورانند.» طباطبايي به دغدغه‌هاي اصلي امام (ره) اشاره کرد و توضيح داد: «بزرگترين دغدغه امام (ره) حفظ اعتبار اسلام به عنوان اداره‌كننده جامعه بود. در عرصه سياسي نيز امام (ره) بارها به مسوولان تأكيد مي‌كردند كاري نكنيد كه مردم از اسلام گريزان شوند. ايشان به لحاظ سياسي و اجتماعي سخت به مردم باور داشتند و معتقد بودند در خرد جمعي كمتر خطا راه مي‌يابد.» او با اشاره به نظر امام (ره) در رابطه با نقش مردم در حكومت، گفت: «امام (ره) بارها تأكيد مي‌كردند كسي حق ندارد بگويد مصلحت مردم را ما تشخيص مي‌دهيم. اگر حرف عموم اشتباه هم باشد كسي حق ندارد به بهانه جلوگيري از اين اشتباه مستبدانه عمل کرده و مطلبي را بر مردم تحميل كند. وقتي در پاريس از ايشان سوال شد شما چه نوع حكومتي را مي‌خواهيد؟ گفتند جمهوري. پرسيدند چه نوع جمهوري‌؟ امام (ره) مجدد پاسخ دادند: همان جمهوري كه در همه‌ جاي دنيا مثل همين اروپاي شما متداول است. جمهوري‌اي كه مبتني بر آرمان‌ها و خواسته‌ها و عقايد مردم است. مردم هستند كه مي‌گويند چه مي‌خواهند. مديران بايد خواسته‌هاي آنان را تأمين كنند در مجموع جمهوري‌اي كه ما مي‌گوييم حكومتي است برخاسته از آراي مردم. اما آنجا که مي‌گوييم جمهوري اسلامي، چون جمهور مردم ما خواهان برقراري ارزش‌هاي اسلامي هستند لذا مي‌گوييم طالب نظام جمهوري اسلامي هستند. معناي مخالف اين حرف امام (ره) اين است، اگر عموم مردم روزي گفتند ما اين نظام اسلامي را نمي‌خواهيم، كسي نمي‌تواند آن را به آنها تحميل كند.» او تاكيد كرد: «امام (ره) با افراط‌گرايي از هر طرف كاملا مخالف بودند. قصدشان اين بود در حوزه، هم تفكرات چپ و هم تفكرات راست را تعديل كنند. خطرناكترين نوع آن، اسلام التقاطي بود كه امام (ره) با آن مبارزه كردند و تقريبا زمينه‌هاي آن را از بين بردند، سپس شروع كردند به مبارزه با اسلام سنتي راست‌هاي افراطي كه متأسفانه عمرشان اجازه نداد آن را نيز تعديل كنند.» طباطبايي به ذكر خاطره‌اي در همين رابطه پرداخت و گفت: «در پاريس وقتي كه اولين جمع از خانم‌ها به ديدار امام (ره) آمدند، يكي از خانم‌ها كه روسري نداشت از امام (ره) پرسيد چرا ما بايد مجبوربه پوشيدن روسري باشيم؟ امام (ره) گفتند حالا كه شما روسري نداريد. آن خانم پاسخ داد اين را عده‌اي از خانم‌ها به من گفته‌اند. امام (ره) در جواب گفتند شما از من داريد مي‌پرسيد؟ اگر کسي چيزي ديگر به شما گفته است برويد ازخود او بپرسيد. اما وقتي بعد از انقلاب شرايط جامعه به سمتي مي‌رود كه خود مردم تشخيص مي‌دهند كه در سطح عام جامعه قوانين حجاب بايد حاکم باشد و در اين امر هم زياد پافشاري مي‌کنند، امام (ره) نمي‌تواند بر خلاف يك امر شرعي آن هم از موضع يك مرجع و خاصه در شرايط جنگ برخورد كند.» او در ادامه خاطره‌اي را از حضرت امام (ره) نقل كرد كه ايشان تا چه حد با اغراق درباره شخصيتشان مخالف بودند و اضافه كرد: «اولين مجلس شوراي اسلامي كه بعد از انتخابات شكل گرفت و در آن حزب جمهوري اسلامي اكثريت کرسي‌هاي مجلس را در اختيار گرفت، اولين سرمقاله روزنامه جمهوري اسلامي اين بود كه فراکسيون خط امام (ره) در مجلس اكثريت يافت. امام (ره) از اين تعبير خوششان نيامد، چراكه اين به آن معنا بود كه جامعه تقسيم شده است به دو گروه كه عده‌اي درخط امامند وفقط در آن حزب مي‌باشند. در صورتي كه اين مرزبندي اصولا درست نبود و نوعي انحصارطلبي را تداعي مي‌کرد. جلسه‌اي كه منتخبان مردم به ديدن امام (ره) در جماران آمدند آقاي فخرالدين حجازي در يك سخنراني شروع كرد به تمجيد و تعريف از امام (ره) و اينكه مثلا ايشان با امام زمان (عج) در ارتباطند به طوري که عده‌اي تعبير كردند منظور آقاي حجازي اين است که امام خميني (ره)‌ خود امام زمان است پس چرا اعلام نمي‌كند. سخنراني آقاي حجازي كه تمام شد امام استغفار كرد و از آقاي حجازي به شدت گله‌مند شد. گفتند نمي‌دانم چه گناهي كردم كه بايد چنين چيزي بشنوم. من گله‌مندم كه چنين از من تعريف مي‌كنند.» وي تصريح كرد: «امام (ره) با بزرگ‌نمايي‌هايي كه در مورد ايشان صورت مي‌گرفت به هيچ عنوان موافق نبودند و بارها اعتراض مي‌كردند اين چه معني دارد كه عكسشان را بزرگ بر روي روزنامه‌ها در صفحه اول كار مي‌كنند. حتي با چاپ عكسشان بر روي پول‌ها مخالف بودند.» طباطبايي يكي ديگر از خصوصيات برجسته حضرت امام (ره) را مخالفت جدي ايشان با تظاهر و ريا کاري دانست و گفت: «امام به شدت با پديده تظاهر و دورويي مخالف بودند و به شدت با اين امر برخورد مي‌كردند. يك بار ديدم ياسر، پسر خواهرم که در كوچه بازي مي‌كرد آمد خانه و شلواري كه به پا داشت سرزانوهايش پاره شده بود. آن زمان رايج بود سرزانوهاي شلوار بچه‌ها را كه پاره مي‌شد وصله‌اي مي‌دوختند. وقتي امام (ره) شلوار ياسر را ديدند بسيار ناراحت شدند و خطاب به خواهرم گفتند چرا تظاهر به فقر مي‌كنيد؟ خوب شما كه مي‌توانيد اين شلوار را عوض كنيد اين كار را بكنيد. خواهرم پاسخ داد اين شلوارهمين امروزدر بازي پاره شده است وگر نه چنين قصدي نداشته‌ام.» وي خاطره‌اي ديگردر همين رابطه نقل كرد و افزود: «يك بار جمعي آمده بودند جماران خانه امام (ره) و قصد ديدار با ايشان را داشتند. جماران در ابتدا به شكل امروز نبود. فضايي جلوي دفتر بود که وصل مي‌شد به درب خانه پشتي كه خانواده امام (ره) در آنجا ساكن بودند و اين وسط پرده‌اي وجود داشت. وقتي مردم در آن فضا اجتماع کرده بودند، و امام (ره) از محوطه حيات بيرون آمدند احمد آقا به سرعت پرده را كشيد. امام (ره) لحظه‌اي فكر كردند ممکن است در ذهن ديگران اين نکته بيايد که احمد آقا اين كار را كرده تا مثلا مردم نبينند كه حيات خانه امام (ره) بزرگ است و حيات ديده نشود. به همين دليل خودشان به سرعت پرده را كنار زدند و به احمد آقا نيز تذكري دادند.»																							 
, مراسم دوازدهمين سالگرد درگذشت مهندس مهدي بازرگان با حضور برخي از فعالان ملي مذهبي‌ و همچنين برخي ديگر از چهره‌هاي سياسي عصر پنج‌شنبه در حسينيه‌ي ارشاد برگزار شد. به گزارش خبرنگار سياسي خبرگزاري دانشجويان ايران (ايسنا) در اين مراسم مجتهد شبستري طي سخناني اظهار داشت: در جامعه بايد سه مفهوم خدا، قدرت و زور تعريف شود؛ زيرا هركدام از اين سه مفهوم متعلق به قلمرو ويژه‌اي هستند و تعريف عقلايي هر يك با ديگري به طور كلي متفاوت است. وي ادامه داد: توجه به اين تفاوت‌هاي اساسي موجب مي‌شود خدا در ساحت قداست و تعالي خود كه بدون آن خدايي را نمي‌توان تصور كرد باقي بماند. مجتهد شبستري گفت: خدا آن حقيقت نهايي است كه انسان آن را جست‌وجو مي‌كند و عبادت نيز مهمترين مساله‌ي محوري است و خدا با عبادت عجين است. وي گفت: قدرت سياسي يك واقعيت اجتماعي و بشري است كه انسان‌ها آن را پديد مي‌آورند و همان منشا نظم اجتماعي و تاثيرگذار بر حركت جامعه خواهد بود. وي ادامه داد: پدر يا مادر هم نسبت به فرزندان خود منشا قدرت و اثرگذار هستند. همچنين انسان‌هاي الگو چه در ساحت علم و چه در ساحت هنر قدرت محسوب مي‌شوند كه سه اثر سرمشق گرفتن، دانستن و توانستن را در افراد تشكيل مي‌دهند. وي اظهار داشت: قدرت‌هاي سياسي با سرنوشت عظيم انساني ارتباط سازنده و يا تخريب‌كننده مي‌توانند داشته باشند. قدرت سياسي در صورتي مي‌تواند سازنده باشد كه نيازهاي اساسي جامعه را برآورده كند و در واقع در خدمت جامعه باشد كه در اين صورت اين قدرت مشروع است. وقتي چنين قدرتي در خدمت نيازهاي جامعه باشد، انسان‌ها لزوم آن را در مي‌يابند. وي افزود: هرگاه قدرت سياسي در خدمت منافع حاكمان درآيد و حفظ قدرت براي عده‌اي اصالت پيدا كند، در واقع از مشروعيت مي‌افتد، زيرا ديگر نيازهاي جامعه را تامين نمي‌كند. در حالي كه قدرت سياسي بايد خادم باشد و نه مخدوم. وي با بيان اين‌كه  قدرت سياسي بايد با صراحت مورد نقد قرار گيرد گفت: اگر قدرت سياسي از خادم بودن به مخدوم بودن تبديل شود زور پا به صحنه مي‌گذارد و زور به جاي اغناي انسان‌ها آن‌ها را به رفتار و تفكر معين مجبور مي‌كند. وي تصريح كرد: اگر افراد جامعه ميان مفهوم خدا و قدرت سياسي و زور مرزبندي كاملا روشني نداشته باشند، در مقام عمل با هركدام از اين سه مقوله برخورد كاملا متفاوتي نخواهند داشت. وي ادامه داد: افراد جامعه بايد بتوانند آزادانه مسوولان خود را مورد پرسش و نقد قرار دهند و قدرت سياسي را با صراحت و شجاعت نقد و عملا آن را كنترل كنند. در اين مراسم احمد صدرحاج سيدجوادي وزير كشور و دادگستري دولت بازرگان طي سخناني اظهار داشت: پيام مهندس بازرگان حفظ اصالت اعتقادي و رسالت ايستادگي عليه خودكامگي و مقاومت در مقابل كج‌انديشي‌ها و خودسري‌ها در عين التزام به قانون اساسي براي استقلال و حقوق مدني و شهروندي براي مردم بود. وي در عين حال گفت: اما در مقابل پيام مهندس بازرگان افرادي شعارهاي احساساتي يكسويه بيان مي‌كردند. وي افزود: مهندس بازرگان حتي حمله‌هاي وحشيانه‌ي صدام به كشور كويت را محكوم و آن‌ها را دعوت به صلح و آرامش مي‌كرد. وي معتقد است: در شرايط كنوني از سوي جوامع بين‌المللي هشدارهايي براي ما مي‌آيد كه كشور ما بايد اين هشدارها را مدنظر قرار دهد؛ بنابراين ما نيازمند ادامه‌ي مشي بازرگان - كه همان حراست از منافع كشور و حفظ سكون و آرامش در كشور است - هستيم و بايد در مقابل نقشه‌هاي موذيانه‌ي صهيونيست‌ها و آمريكايي‌ها تدابير صحيحي اخذ شود. وي خاطرنشان كرد: هرچه از عمر انقلاب اسلامي مي‌گذرد، ديدگاه‌ها و آموزه‌هاي مهندس بازرگان شفاف‌تر و چهره‌ي مشكلات مبتلابه خود را بيشتر آشكار مي‌كند. خوشبختانه مردم ما نسبت به حوادث پيرامون خود هوشيارتر شده‌اند و جوانان و دانشگاهيان از مطالبات قانوني خود علي‌رغم فشارهايي كه وجود دارد، دست برنداشته و تسليم زور نخواهند شد. صدرحاج سيدجوادي از مسوولان جمهوري اسلامي ايران توجه بيشتر به حساسيت‌هاي كنوني منطقه را خواستار شد و گفت: بايد سعي كنيم ضمن حفظ منافع كشورمان تنش‌هاي خارجي نيز كمتر شود. به گزارش ايسنا هم‌چنين مهندس مدني درباره‌ي بازرگان و حقوق بشر اظهار داشت: علي‌رغم آن كه قبل از پيروزي انقلاب اسلامي نيز جريان‌هاي روشنگري زيادي فعاليت داشتند اما افتخار نوانديشي ديني نصيب مهندس بازرگان بود. وي گفت: نزديك 30 سال پيش نوانديشان ديني هرگونه تعارض ميان حقوق بشر و مضامين ديني را رد و تاكيد كردند كه موازين ديني و انديشه‌هاي حقوق بشري موازي يكديگر هستند. اما آن‌ها اصرار داشتند كه موازين حقوق بشر مي‌تواند ملاكي براي نقد حاكميت‌ها باشد؛ بنابراين اين ملاك‌ها را مورد تعرض قرار دادند. مدني با بيان اين اعتقاد كه  ما امروز مي‌توانيم با استناد به ملاك‌هاي حقوق بشر به نقد وضعيت موجود بپردازيم خاطرنشان كرد كه قصد ندارد نسبت به آن‌چه نقض آيين كيفري، بازنشستگي اجباري اساتيد دانشگاه‌ها، لغو مجوز انتشار نشريات دانشجويي و دانشجويان ستاره‌دار مي‌ناميد، اظهار نظر كند و در عين حال بهترين زمان سخن گفتن نسبت به اين مسائل را مراسم سالگرد مهندس بازرگان دانست. وي با بيان اين‌كه  درباره‌ي حقوق اجتماعي و اقتصادي به عنوان حق بشري كمتر سخن گفته شده است با استناد به آمار و شواهد خود وضعيت اقتصادي و اجتماعي كشور را نسبت به گذشته ضعيف‌تر دانست و به اقلام وارداتي در كشور اشاره و اعتقاد خود را اين‌گونه بيان كرد كه به اين ترتيب پول نفت به جاي اين‌كه بر سر سفره‌هاي ايرانيان آورده شود، بر سر سفره‌هاي چيني‌ها، ژاپني‌ها و ديگر كشورها مي‌رود. وي هم‌چنين با اعتقاد به رشد شديد تورم و انتقاد شديد نسبت به آن گفت: با اين تورم فقرا فقيرتر و ثروتمندان ثروتمندتر مي‌شوند. مدني با اشاره به اظهاراتي مبني بر اين‌كه افزايش قيمت‌ها يك مساله‌ي سياسي است كه به دولت جديد به ارث رسيده است خاطرنشان كرد: اين حرف دو پيام به همراه دارد؛ يكي اين‌كه پس از ماه‌ها پذيرفته‌اند كه گراني وجود دارد و همچنين اين‌كه آن را منتسب به عوامل خارجي و دولت‌هاي قبل مي‌دانند. وي هم‌چنين نسبت به افزايش قيمت مسكن در ماه‌هاي اخير انتقاد كرد. مدني گفت: عدالت يك مفهوم اخلاقي است؛ بنابراين نمي‌توان ادعاي عدالت داشت و حقوق بشر را نقض كرد. ناقضان حقوق بشر نمي‌توانند ادعاي عدالت كنند كه اگر اين كار را كنند دروغگوياني در مقابل ملت هستند. /به گزارش ايسنا مهندس جابري نيز طي سخناني در اين مراسم با بيان اين كه  بيش از 60 سال از نوشتن مقالات مهندس بازرگان مي‌گذرد و اين متون بايد ارزش تاريخي پيدا كرده باشد در عين حال گفت: اما هنوز قسمت عمده‌اي از مسائلي كه ايشان تحليل كرده‌اند، كارآيي دارد. مهندس بازرگان سال‌ها پيش مواردي را به عنوان احتياجات روز عنوان مي‌كرد كه بعد از گذشت چند دهه هنوز نياز روز ماست. به گزارش ايسنا، در اين مراسم، فرشته بازرگان فرزند مهندس بازرگان نيز ضمن گراميداشت ياد و خاطره‌ي پدرش، به مسائل اجتماعي و اقتصادي كشور پرداخت و خاطرنشان كرد كه محروميت هويت ارزشي و اخلاقي، دين‌گريزي در ميان جوانان به وجود آورده و مسائل ديني را زير سوال مي‌برد و چنانچه چاره‌اي براي اين مسائل انديشيده نشود، عواقب و پيامدها و لطمات جبران‌ناپذيري خواهد دا‌شت. وي گفت: براي ايجاد تغيير و تحول بايد ابتدا شناخت دقيق و كارشناسانه‌اي از جامعه داشته باشيم. &nbsp; در اين مراسم هم‌چنين شخصيت‌هايي از جمله ابراهيم يزدي، محمدرضا خاتمي، عبدالله نوري، عزت‌الله سحابي حضور داشتند. &nbsp; مهندس كتيرايي نيز خلاصه‌اي از زندگي مهندس بازرگان را بيان كرد.																							 
, وزير بهداشت در گفت‌وگو با ايسنا: آزمون دستياري بدون تغيير زماني، فردا برگزار مي‌شود سلامت آزمون دستياري را تضمين مي‌كنم																							 
, وزير بهداشت، درمان و آموزش پزشكي گفت: با توجه به تمهيدات انجام شده آزمون دستياري در موعد مقرر و طبق زمان بندي از پيش تعيين شده، فردا پنجشنبه 15 ارديبهشت ماه برگزار مي‌شود. دكتر مسعود پزشكيان در گفت‌وگو با خبرنگار صنفي آموزشي خبرگزاري دانشجويان ايران، افزود: از آنجايي كه انجام تخلف در برگزاري آزمون سال 82 بطور قطعي به اثبات نرسيده است و با توجه به تاكيد شوراي عالي انقلاب فرهنگي، آزمون دستياري سال جاري در موعد مقرر برگزار خواهد شد. سلامت آزمون دستياري را تضمين مي‌كنم وي ضمن رد شايعه احتمال تخلف در آزمون سال جاري با اشاره به تمهيدات انجام شده از سوي مسئولين برگزاري آزمون در تمامي مراحل و تضمين سلامت آزمون دستياري، يه داوطلبان اطمينان داد كه آزمون دستياري امسال در صحت و سلامت كامل برگزار خواهد شد. با متخلفين در تمامي سطوح به شدت برخورد خواهد شد وزير بهداشت در ادامه ضمن درخواست از قوه قضاييه درباره بررسي عاجل پرونده آزمون دستياري سال 82، تاكيد كرد: در صورت اثبات تخلف احتمالي در اين آزمون با متخلفين در تمامي سطوح به شدت برخورد خواهد شد. دكتر پزشكيان در خاتمه ضمن آرزوي موفقيت براي داوطلبان آزمون دستياري ابراز اميدواري كرد كه اين آزمون زمينه انتخاب بهترين پزشكان متعهد و متخصص را در دوره‌هاي تخصصي پزشكي جهت خدمت به مردم فراهم آورد.																							 
, دكتر حسين‌پور، رييس دانشكده‌ كشاورزي دانشگاه بوعلي سينا، در گفت‌وگو با سرويس آموزشي خبرگزاري دانشجويان ايران (ايسنا) با بيان اين مطلب، گفت: در مجموع دو هزار و 50 دانشجو در دوره‌هاي مختلف تحصيلي در اين دانشكده تحصيل مي‌كنند كه 124 نفر آنها در مقطع كارداني، 1821 نفر در مقطع كارشناسي و 105 نفر نيز در مقطع كارشناسي ارشد هستند. وي نسبت هرم استاد به دانشجو را 2 به 100 عنوان كرد و اضافه نمود: در سال جاري اين دانشكده در شش رشته‌ تحصيلي كارشناسي ارشد اقدام به پذيرش دانشجو كرده است. وي با اشاره به اجراي 24 پروژه تحقيقاتي در سال جاري در اين دانشكده، اظهار كرد: اين طرحها مصوب دانشكده مي‌باشند كه در هر گروه آموزشي حداقل يك طرح و در برخي ديگر تا 5 طرح تحقيقاتي توسط اعضاي هيات علمي در دست اجراست.																							 
, /بازخواني حادثه‌ي كوي دانشگاه تهران/‌?? و پايان/ ديدگاه‌هاي عضو سابق انجمن اسلامي دانشگاه تبريز، وكيل دانشجويان و انجمن اسلامي دانشگاه تهران																							 
, به گزارش خبرگزاري دانشجويان ايران(ايسنا) به اعتقاد وي تفاوت اساسي حادثه‌ي دانشگاه تبريز با كوي دانشگاه اين بود كه در تبريز خود دانشگاه به عنوان مركز علم مورد تهاجم قرار گرفت ولي در تهران به محل استراحت دانشجويان حمله شد. علاوه بر اين در تهران خبر تهاجم منعكس شد ولي هيچ خبري از دانشگاه تبريز در ‌?? تير همان سال منتشر نشد. وي با اشاره به سابقه‌ي تاريخي دانشگاه تبريز و جنبش دانشجويي آن گفت: معمولا دانشگاه تبريز خود به خود، خيلي سريع نسبت به وقايعي كه در تهران روي مي‌دهد واكنش نشان مي‌دهد. انجمن اسلامي نيز در آن زمان قصد داشت كه اين واكنش‌ها را كاناليزه و كنترل كند كه توانست تجمعي آرام و بسيار پرشور را بيافريند. به گفته‌ي اين فعال دانشجويي، افراد موسوم به انصار و كانون مستقل دانشگاه تبريز نيز در اين تجمع در كنار اعضاي انجمن اسلامي دانشگاه حضور داشته‌اند. آسيابي با اشاره به تلاش اعضاي انجمن اسلامي دانشگاه براي كنترل تجمع و ادامه‌ي آن در داخل دانشگاه متذكر شد: ايجاد اغتشاشات در اقصي‌نقاط تبريز به هيچ عنوان ارتباطي با تجمع و اعتراضات دانشگاهي و دانشجويي نداشت. حال آن‌كه عده‌اي عمدا مي‌خواستند كه اين اعتراض از داخل دانشگاه به بيرون كشيده شود. *** محسن رهامي:«اگر ما تاريخ را ننويسيم، ديگران آن طور كه مي‌خواهند آن را مي‌نويسند، پس تكليف ماست كه تاريخي را كه شاهد آن بوده‌ايم و يا خود در ان حضور داشته‌ايم، بنويسيم.» دكتر محسن رهامي، وكيل دانشگاه و دانشجويان آسيب ديده در پرونده كوي دانشگاه، سال گذشته ‌?? / ‌? / ‌?? ضمن بيان اين مطلب،‌ تاريخ شفاهي وقايع تير ماه سال ‌?? و حادثه كوي دانشگاه را در گفت‌وگو با خبرنگار گروه تاريخ شفاهي خبرگزاري دانشجويان ايران (ايسنا)، بازگو كرد. وي گفت: حادثه ‌?? تير كه چهار سال است مشغله زندگي من است، حادثه‌اي لحظه‌اي نبوده و پيش‌زمينه‌هايي داشته كه به اين فاجعه‌ منجر شد. حوادثي كه بعد از نهضت دوم خرداد و شروع جنبش اصلاحات اتفاق افتاد، بيش از همه متوجه دانشگاه و دانشجويان بود،‌ چرا كه خاكريز جنبش دوم خرداد را دانشگاه مي‌دانستند. وي ياد‌آور شد:اعتراض به تعطيلي روزنامة سلام سبب اجتماع محدود و معمولي دانشجويان شد. شايد اين اجتماع محدود بهانه و فرصتي بود كه خشونت‌طلبان ضرب شست نشان دهند و به سركوب جريان دانشجويي بپردازند. وي تصريح كرد: بايد ابعاد واقعه ‌?? تير بايد كاملا شكافته شود تا امكان بازتوليد چنان وقايعي گرفته شود. رهامي با بيان اينكه در روز ‌?? تير سال ‌?? در شهرستان زنجان بر بالين يكي از بستگان نزديكش در بيمارستان بود، ‌خاطرنشان كرد: من از طريق اخبار رسانه‌ها و همچنين تلفن دوستان از واقعه مطلع شدم و روز شنبه به تهران آمدم، اين موضوع از سه جهت براي من اهميت داشت و من درباره‌اش حساس بودم. اول اينكه سالها دانشجوي دانشگاه تهران بودم و نوعي تعصب به اين دانشگاه داشتم و دوم اينكه عضو هيات علمي دانشكده حقوق دانشگاه بودم و تعدادي از مضروبان، دانشجوي خود من بودند؛ سوم اينكه مسوول يكي از دانشكده‌هاي دانشگاه تهران، يعني مجتمع آموزشي عالي قم، و عضو شوراي دانشگاه هستم. در روز دوشنبه استادان در مسجد كوي دانشگاه تحصن كرده بودند و من از جانب آنها انتخاب شدم كه در مسجد سخنراني كنم. در آن روز من، رييس دانشگاه تهران و معاونان ايشان در مسجد كوي سخنراني كرديم، بعد از آن در شوراي دانشگاه يك كميته براي پي‌گيري وقايع تشكيل شد. خانم دكتر كولايي (مديركل دانشجويي وقت دانشگاه تهران)، دكتر مقاري (معاون طرح و برنامه فعلي دانشگاه) و من، به عنوان كميته پي‌گيري وقايع كوي مسوول پي‌گيري مسئله و دستگيريها و همچنين شناسايي مسببان شديم. پس از تشكيل كميته ما ملاقاتهايي با مسوولان از جمله مقام معظم رهبري و آقاي شاهرودي، رييس قوه قضاييه كه بتازگي به جاي آقاي يزدي منصوب شده بود، داشتيم. حادثه ‌?? تير در زمان مسووليت آقاي يزدي اتفاق افتاد و با فاصله چند هفته آقاي شاهرودي به جاي او آمد. همچنين مشغول گرفتن اطلاعات از افرادي شديم كه شاهد ماجرا بودند، بار عمده پي‌گيري حقوقي به عهده من بود،‌ چرا كه حقوقدان بودم. از سويي سخنگوي كميته هم بودم. در حضور آقاي هاشمي شاهرودي بخش عمده مسائل را توضيح دادم، اما وكالت من از زماني شروع شد كه شكايتي از سوي دانشگاه تهران طرح شد و دادسراي نظامي تهران ماجرا را پي‌گيري كرد و كيفر خواستي تنظيم كرد و به دانشگاه اعلام كرد كه دانشگاه و دانشجويان وكيل خود را معرفي كنند و در دي ماه سال ‌?? بنده از طرف رييس دانشگاه به عنوان وكيل تام‌الاختيار دانشگاه تعيين شدم و دانشجويان هم مراجعه كردند و مرا به عنوان وكيل خود انتخاب كردند. در روزهاي اول حدود ‌?? نفر و در روزهاي بعد حدود ‌??? نفر وكالت‌نامه را امضا كردند و مرا برگزيدند. وكالت‌نامه در چند صفحه نوشته شد و از اين جهت كه من وكالت دانشجويان را بدون گرفتن دستمزد پذيرفته بودم، آنها براي گرفتن وكيل محدوديتي نداشتند. پرونده در شعبه ‌? دادسراي نظامي تهران مورد رسيدگي قرار گرفت و بنده نيز به عنوان وكيل تام‌الاختيار دانشگاه تهران و وكيل تام‌الاختيار دانشجويان آسيب‌ديده شروع به پي‌گيري حقوقي و قضايي مساله كردم و وارد جلسات دادگاه شدم. رهامي در خصوص كشته شدن عزت ابراهيم‌نژاد اظهار داشت: مرحوم عزت‌ ابراهيم‌نژاد از دانشجويان آن موقع دانشگاه تهران نبود. بلكه قبلا در دانشگاه شهيد چمران اهواز در رشته حقوق تحصيل كرده و بعد وارد خدمت سربازي شده بود. در دانشگاه تهران با دوستانش كه در سال ‌?? در مقاطع بالاتر در دانشگاه تهران تحصيل مي‌كردند ارتباط داشت و گفته مي‌شد كه براي آماده شدن براي كارشناسي ارشد زياد پيش دوستانش در كوي مي‌آمد. كشته شدن ايشان برابر با اسناد و مدارك موجود در شب حادثه واقع نشده، بلكه فرداي حادثه، يعني روز جمعه تيراندازي صورت گرفته است. حادثه ‌?? تير از بعد از ظهر پنج‌شنبه، هفدهم، شروع شده بود و بامداد روز جمعه اوج حادثه بوده است. شب‌هنگام نيروهاي خشونت‌طلب و سپس نيروي انتظامي وارد كوي دانشگاه شدند. درگيري و دستگيري‌ها آغاز شد و روز جمعه دوباره عده‌اي از خشونت‌طلبان به دانشگاه حمله كردند و دانشجويان نيز از داخل كوي با پرتاب سنگ به دفاع از خود پرداختند و اين مساله تا آخر روز جمعه ادامه يافت، بعد از نماز جمعه نيز تعداد زيادي موتورسوار از نيروهاي خشونت‌طلب به سمت كوي دانشگاه حركت كردند و درگيري تا غروب ادامه يافت. روز شنبه و يكشنبه نيز مردم وارد ماجرا شده بودند و گروههايي از خشونت‌طلبان نيز فرار كرده بودند. در روز جمعه كه دانشجويان از اتاقهايشان خارج مي‌شوند و در محوطه كوي به سمت در حركت مي‌كنند، نيروهاي انتظامي نيز حايل ميان آنها و گروه‌هاي خشونت‌طلب قرار مي‌گيرند و در تيراندازي‌اي كه به سمت دانشجويان مي‌شود، عزت ابراهيم‌نژاد مورد اصابت گلوله قرار مي‌گيرد و كشته مي‌شود. ‌ وي تاكيد كرد: در همان ايام مسئله دستگيري من به بهانه نوار اعترافات فرشاد ابراهيمي پيش آمد. او در خصوص ورود نيروهاي انتظامي به كوي دانشگاه و گرفتن چند سرباز گفت: تظاهراتي كه دانشجويان پس از توقيف روزنامه سلام انجام دادند و از اتاقهايشان به سمت درب كوي حركت كردند، با رسيدن مسوولان كلانتري يوسف‌آباد و صحبت‌هاي افسر كلانتري يوسف‌آباد دانشجويان بازگشته بودند و شايد بيش از ‌?? تا ‌??? نفر نبودند و حتي وقتي ما در حضور مقام معظم رهبري اين گزارش را ايراد كرديم و دكتر كوهي، مدير وقت كوي به رقم حداكثر ‌?? نفر اشاره كرد، مقام رهبري فرمودند بنا بر گزارشي كه من دارم، حتي كمتر از ‌?? نفر در بيرون كوي تجمع داشتند. بنابراين قضيه تمام شده بود و حتي شعار نيروي انتظامي تشكر تشكر از سوي دانشجويان نسبت به افسران گشت كلانتري يوسف‌آباد سر داده شده بود، اما بعد وقتي نيروهاي لباس شخصي و تشكيلات گارد و نيروهاي نوپو و نيروهاي ويژه مقابله با تجمعات وارد مي‌شوند، دانشجويان از يك طرف شروع به شعار دادن مي‌كنند و قضيه دوباره از سرگرفته مي‌شود. بخشي از نيروها از جمله تعدادي از سربازان نيز وارد كوي دانشگاه شده بودند. وقتي نيروها داخل كوي بودند و در قسمت‌هاي مختلف پخش شده بودند و حتي به قسمت دانشجويان خارجي رفته بودند (خودم مراجعه كردم و ديدم كه تعدادي از دانشجويان جمهوري آذربايجان و تاجيكستان مورد ضرب و جرح واقع شدند و تعدادي نيز در بلوكها ضرب و شتم شده بودند) دو سه تا از سربازها از بقيه جدا مي‌افتند و دانشجويان آنها را نگه داشتند، بدين منظور كه بگويند سربازان در داخل كوي دانشگاه چه مي‌كردند و اصلا بحث دستگير كردن و يا گروگان‌گيري مطرح نبوده است. سربازان نيروي انتظامي به صورت گروهي وارد كوي دانشگاه شده بودند، اما دليل پراكندگي بلوكها، سربازان هم پراكنده مي‌شوند، به طوري كه در بعضي بخشها فقط يكي دو سرباز باقي مي‌مانند. اين سربازان عمدتا سلاح سرد داشتند و طبيعي است كه در درگيري تن به تن تعداد زيادي دانشجو بر يكي دو سرباز غلبه پيدا مي‌كنند، ولي همه اين مسائل بعد از ورود نيروي انتظامي و بعد از جنگ مغلوبه‌اي بود كه با ورود نيروي انتظامي به داخل كوي دانشگاه اتفاق افتاد. اما اگر نيروي انتظامي همچون نيروهاي گشت يوسف‌آباد در خيابان مي‌ماندند و با دانشجويان در خارج از كوي صحبت مي‌كردند، اصولا كسي از افراد نيروي انتظامي در داخل كوي دانشگاه توسط دانشجويان نگهداري نمي‌شد. حتي دكتر كوهي در دادگاه با آوردن شهودي گفتند كه من از آقايان خواستم كمي عقب‌نشيني كنيد و ما تعداد كمي را هم كه در بيرون كوي هستند خودمان جمع‌آوري كنيم تا ماجرا فيصله پيدا كند. اما ايشان در دادگاه هم گفتند كه معاون نيروي انتظامي به نام ميراحمدي مرا هل داد. در آن موقع هنوز فرهاد نظري در صحنه حاضر نشده بود و ميراحمدي به كوهي گفته بود كه شما كنار برويد و كار نداشته باشيد، ما خودمان قضيه را حل مي‌كنيم و تعبير كوهي اين بود كه اگر آن مسائل صورت نمي‌گرفت، چه بسا مي‌توانست دانشجويان را به كوي برگرداند و مساله فيصله يابد، بنابراين ورود نيروي انتظامي به داخل كوي به دليل گروگان گرفتن كسي نبوده، بلكه بعد از آنكه درگيري شروع مي‌شود و نيروهاي انتظامي و افراد لباس شخصي و نيروهاي ويژه به كوي وارد مي‌شوند و در بلوكها پخش مي‌شوند و پس از ضرب و شتم بسياري از دانشجويان و دستگيري برخي از دانشجويان و انتقال بسياري از دانشجويان به داخل خودروهاي زرهي ويژه نيروي انتظامي، دو سه تا از سربازاني كه پرت افتاده بودند، در يك زيرزميني كه محل جمع‌آوري وسايل تبليغات بسيج دانشجويان و انجمن اسلامي دانشجويان بوده و در آنجا وسايل چون رنگ و پلاكارد وجود داشته نگهداري شده بودند، در حالي كه ادعا شده كه دانشجويان مي‌خواستند آن سربازان را آتش بزنند. كوهي نيز اعلام كرد كه بردن اين دو نفر به داخل زيرزمين به خاطر حفظ جان آنها بود، چرا كه دانشجويان عصباني شده بودند و امكان داشت به سربازاني كه به صورت منفرد در محوطه پراكنده بودند صدمه وارد شود و تعدادي از دانشجويان براي محافظت از آن سربازان، آنها را داخل زيرزمين بردند. مسوولان كوي وقتي كه دانشجويان خواستند در را باز كنند و به آنها حمله كنند، اعلام كردند كه اگر مي‌خواهيد ما را بزنيد، ولي با اينها كار نداشته باشيد، اينها بي‌تقصيرند. رهامي در بخش ديگري از سخنانش در گفت‌وگو با خبرنگار ايسنا خاطرنشان كرد: غير از عزت‌ ابراهيم‌نژاد، مدرك و سند قطعي درباره كشته شدن كسي به دست من نرسيده است. درباره زخمي‌ها نيز با توجه به اينكه دانشجويان ساكن كوي اغلب شهرستاني هستند و همان روزهاي اول اغلب فرار كردند و به شهرستانها رفتند، ما نتوانستيم به تمام زخمي‌ها دسترسي پيدا كنيم. آمارهايي كه دكتر كوهي و سايرين به ما مي‌دادند حدود ‌??? نفر بود كه از اين ميان ما توانستيم براي حدود ‌?? الي ‌?? نفر گواهي و ديه بگيريم، افرادي بودند كه از ناحيه پا، كتف و كمر تير خورده بودند، افرادي دچار شكستگي پا و دست شده بودند، يك نفر در اثر اصابت گلوله چشمش تخليه شده بود. اما تعدادي از مضروبان به دليل وحشت از شرايط آن ايام نه تنها به پزشكي قانوني مراجعه نكرده بودند،‌ بلكه فرار كرده بودند تا دستگير نشوند و بعدا براي اثبات ضرب و شتم آنها به لحاظ قانوني ما به گواهي پزشكي قانوني احتياج داشتيم، ‌در حالي كه آثار جراحت از بين رفته بود. وي در خصوص انگيزه حضور برخي افراد و شخصيتها در كوي دانشگاه يادآور شد: در قضاياي كوي دانشگاه تشخيص قصد باطني افرادي كه در آنجا حضور داشتند مشكل است. همه كساني كه در آنجا سخنراني كردند، قصد خود را آرام كردن اوضاع اعلام كردند. در آنجا كساني چون وزير كشور، معاون سياسي وزير كشور، و رييس شوراي شهر وقت سخنراني كردند، هرچند من خودم سخنراني را چندان مفيد نمي‌دانستم، چرا كه ممكن بود در همان سخنراني‌ها سر و صدا و درگيري دوباره ايجاد شود. حضور شخصيتها به جهت تسكين دانشجويان بسيار موثر بود و در كاهش بدبيني نسبت به اينكه كسي در كشور حرف آنها را نمي‌شنود، بسيار موثر بود. خصوصا كه آسيب‌ديدگان و مصدومان كوي دانشگاه مسوولان كشور را مسوول مي‌دانستند و رفتن برخي مسوولان كشور و روحانيون به جمع دانشجويان آنها را نسبت به مسوولان خوشبين كرد. حتي من اين تعبير را در ملاقاتهايي كه داشتم، از جمله آقاي كروبي و برخي مراجع مثل آيات عظام صانعي و موسوي اردبيلي اين تعبير را به كار بردند و به من توصيه كردند كه شما به فعاليت ادامه بده چرا كه بودن يك فرد روحاني در مجموعه آنها و دفاع از آنها باعث نوعي خوشبيني دانشجويان به روحانيون مي‌شود و آنها احساس مي‌كنند كه كسي كه در اين شرايط به دفاع از ما برخاست و حاضر به متحمل شدن هزينه به خاطر ما شد، يك روحاني بود. مجموع اوضاع نشان مي‌دهد كه اثر مثبت شخصيت‌هايي كه براي دلجويي دانشجويان در كوي حضور يافتند، چيزي نيست كه بتوان آن را ناديده گرفت، اما نمي‌توان گفت هر كسي كه آنجا سخنراني كرده قصد خير داشته است. وي ادامه داد: هفت هزار دانشجوي ساكن در كوي دانشگاه هيچ كدام اهل تهران نيستند و هر يك در محل خودشان در اقصي نقاط كشور مرجع اطلاع‌رساني محسوب مي‌شوند، لذا خوشبين و بدبين كردن شخصيتها در كاهش بدبيني و تنش موثر بود. موثرترين تجمع كه با برنامه‌ريزي صورت گرفت، همان تجمع روز دوشنبه در مسجد كوي بود كه اكثر قريب به اتفاق استادان آنجا بودند و افرادي چون نماينده ولي فقيه در دانشگاهها (آقاي قمي)، دبير سازمان تبليغات اسلامي كه مسوول نمايندگي ولي فقيه در دانشگاه تهران بود (آقاي عراقي)، معاونان دانشگاه و رييس دانشگاه آنجا بودند و دكتر خليلي عراقي، دكتر سليماني و بنده در سخنانمان بر خواسته‌هاي قانوني دانشجويان و دوري از آشوب و بلوا تاكيد كرديم و هرگونه حركتي را كه موجب بي‌نظمي جامعه مي‌شود، از جمله آتش زدن بانكها و حمله به مردم را محكوم و توصيه كرديم كه دانشجويان حوصله كنند و اجازه دهند مسوولان از طريق قانوني ماجرا را پي‌گيري كنند. اين سخنراني‌ها در جهت قانونمند كردن يك حركت بي‌شكل دانشجويان موثر بود و نگاهها را باز متوجه داخل كرد، در حالي كه در بيرون شعارها هنوز بسيار تند بود. وكيل دانشگاه و دانشجويان در حادثه كوي دانشگاه درباره رسيدگي به مسئله لباس‌شخصي‌ها در دادگاه اظهار داشت: لباس شخصي‌ها دو دسته بودند. يك دسته از فرماندهان نيروي انتظامي و پرسنل ويژه و يا حفاظت اطلاعات و غيره كه با لباس فرم وارد حوادث نمي‌شوند تا بتوانند فضا را آرام كنند؛ اما آن كساني كه به عنوان لباس شخصي‌ها معروف شده‌اند، كساني هستند كه تشكيلات سازمان‌يافته‌اي دارند، ارگان و نشريه دارند و خيلي راحت مي‌توانند نيروهايشان را سازماندهي و آماده كنند و در اطلاعيه شوراي امنيت ملي به اينها با عنوان «بدون ذكر نام در اين گزارش» و با «...» اشاره شد و متاسفانه شوراي عالي امنيت ملي با اينكه در ابتدا بسيار جدي وارد بحث شد، اما هنوز مشخص نيست كه چرا درباره اين افراد اينقدر مسامحه كرد. در حالي كه فرمانده نيروي انتظامي تهران كه سرتيپ رسمي نيروي انتظامي بود و چند نفر ديگر از زيردستانش به عنوان مسوول ماجرا محاكمه شدند و صحيح هم بود كه تفاوت قائل نشوند. بگذريم كه در نهايت تبرئه شدند، اما شكل كار كه آنها را در دادگاه بنشانند و از آنها توضيح بخواهند و دانشجويان نيز با وكيلشان به عنوان شاكي در دادگاه حاضر شوند، كار ارزنده‌اي بود كه انجام شد و از قوه قضاييه هم غير از اين انتظار نمي‌رفت. برخي از اين لباس شخصي‌ها را كه در گزارش شوراي عالي امنيت ملي با عنوان بدون ذكر نام آمده بود در شعبه ‌? دادسراي نظامي احضار و بازجويي شدند، حتي به من نيز توصيه كردند كه در شناسايي آنها كمك كنم. اگر اين پرونده‌ها و اسامي محرمانه نبود، من اكنون آنها را مطرح مي‌كردم، اما چون هيچ گاه اعلام نشد و تنها در گزارشهاي محرمانه مطرح شد، اخلاقا از طرح آنها معذورم. در واقع دهها جلد گزارش حاوي اظهارات شهود و پياده شدن نوارهايي است كه از آنها گرفته شده در شعبه ‌? وجود داشت. بخشي به دادسراي نظامي منتقل شد و قرار شد در خصوص همين‌ها با اسامي مشخص به اتهام همكاري با خشونت‌طلبان پرونده تشكيل شود. وي خاطرنشان كرد: بخشي از اين افراد همان كساني هستند كه در همان نوار معروف فرشاد ابراهيمي مطرح شده‌اند رهامي گفت: ارائه اسناد و مدارك و توضيحات در دادگاه و انعكاس آن از سوي مطبوعات در روشن كردن ابعاد گوناگون حادثه كوي دانشگاه بسيار موثر بود و يكي از پيامدهاي آن شكست تئوري‌هاي جريان خشونت‌طلب بود كه مي‌خواستند خود را به عنوان حامي دين و مذهب معرفي كنند، اما خلاف شرع و قانون بودن آن اعمال با صبر و حوصله در دادگاه روشن شد. حتي اگر دانشجوياني نيز در مقابل كوي شعار داده بودند، ربطي به آنهايي كه در اتاقها مورد ضرب و شتم قرار گرفتند، نداشتند. هر چند متهمان در راي قضايي تبرئه شدند، اما ما آنها را در افكار عمومي محكوم كرديم و جامعه مظلوميت دانشگاه را باور كرد. وي در خصوص برخورد با لباس شخصي‌ها گفت: شعبه دادسراي نظامي برخي از اين افراد را احضار و بازجويي كرد و قرار بود دادگاهي تشكيل شود، بنده هم كرارا از دادگاه نظامي و بعد هم از رييس قوه قضاييه در خصوص اين مساله درخواست كرديم، اماظاهرا اين پي‌گيري‌هاي منجر به صدور كيفرخواست و تشكيل جلسات دادگاه نشد. رهامي در خصوص دستگيرشدگان واقعه كوي دانشگاه خاطرنشان كرد: مساله كوي دانشگاه با آنچه كه در روزهاي بعد پيش آمد، دو مساله جداست، هر چند كه اگر حادثه كوي دانشگاه پيش نمي‌آمد، شايد وقايع بعدي نيز اتفاق نمي‌افتاد. مثلا دستگيري افرادي مثل منوچهر محمدي و يا فردي به نام مريم شانسي كه بعدها رها شد، مربوط به وقايع بعد از شب ‌?? تير بود. براي اين كه گفته شود آنها سازماندهي شده بودند، هيچ مدرك مستندي وجود ندارد و مسامحه‌هاي بعدي در خصوص برخي افراد (مثل مريم شانسي) كه برانداز معرفي شده بودند، در صورت درست بودن اتهام و محارب بودن آنها نمي‌توانست صورت بگيرد. نسبت به آقاي احمد باطبي نيز به نظر من بيش از حد بزرگنمايي شد. چرا كه اگر كسي پيراهن خونيني را به دست بگيرد و بگويد ببينيد چه بلايي بر سرمان آمده، نمي‌تواند دچار چنين مجازاتي شود. وي افزود: من روز دوشنبه ‌?? تير باطبي را در حالي كه آن پيراهن خونين را به دست داشت ديدم. او به همراه عده‌اي از دانشجويان از سمت دانشكده پزشكي به سمت در اصلي دانشگاه در حركت بود. آنها فرياد مي‌زدند ببينند چه به سر ما آمده است. رهامي همچنين رخدادهاي دانشگاه تهران و تبريز را در تير ماه سال ‌?? در يك راستا دانست و گفت: دانشجويان دانشگاه تبريز در اعتراض به برخوردهايي كه با دانشجويان در دانشگاه تهران شده بود و در حمايت از دانشجويان تهران در محوطه دانشگاه تجمع كرده بودند، عده‌اي از نيروهاي خشونت‌طلب وارد محوطه دانشگاه و همچنين وارد اتاق رييس دانشگاه شده و وي را مورد ضرب و شتم قرار مي‌دهند و در اين ميان تيراندازي هم مي‌شود كه يك نفر از آنها مورد اصابت قرار مي‌گيرد. ضرب و شتم و تخريب در محوطه دانشگاه تبريز بسيار شديد بوده است. *** و اما در بيانيه‌ي انجمن اسلامي دانشجويان دانشگاه تهران و علوم پزشكي تهران در ‌??/ ‌? / ‌?? به مناسبت پنجمين سالگرد فاجعه ‌?? تير آمده است: هنوز پنج سال بيش نيست كه فاجعه‌ي جنايت‌بار ‌?? تيرماه سال ‌???? در كوي دانشگاه تهران مي‌گذرد؛ حادثه‌اي كه در آن خون دانشجوي جوان ايراني نقاشي تراژيك و غم‌باري را رقم زد كه هيچ انسان منصفي را بدون احساس تاسف نمي‌گذاشت. ...... مناسب است كه ريشه‌يابي و تحليل اين واقعه را از ياد نبريم..... آن‌چه كه در ‌?? تير ‌?? اتفاق افتاد نمونه‌ي روشن و ملموسي از روندي بود كه قبل از آن شروع شده بود و بعد از آن نيز ادامه يافت..... در ادامه اين بيانيه با انتقاد از شوراي نگهبان در تاييد صلاحيت فرهاد نظري در انتخابات مجلس هفتم و انتقاد از چگو نگي رسيدگي به جنايت كوي و نتيجه اين پرونده ،آمده است: اخطار مي‌كنيم كه اين زخم با ماندن خود نه تنها به فراموشي سپرده نمي‌شود بلكه كهنه‌تر مي‌شود. به عنوان نمونه سال‌هاي ‌??، ‌??، ‌?? بدون واكنشي جدي از سوي حاكميت به اين زخم سپري شد و در نتيجه اين آتش زير خاكستر خود را در خردادماه سال ‌?? نشان داد و كساني كه نگرش كوتاه‌مدت و سطحي به اين واقعه داشتند علاج را در تعطيلي دانشگاه تهران يافتند و امسال نيز كوي دانشگاه تعطيل مي شود تا به سمپاشي كوي پرداخته شود! --------------------------------------------------------- منابع استفاده شده در مجموعه هفده‌گانه گزارش: - اخبار و گفت‌وگوهاي خبرگزاري دانشجويان ايران - روزنامه‌هاي كثيرالانتشار - كتاب ”حادثه كوي دانشگاه تهران“ تهيه و تنظيم مجتمع فرهنگي شهيد بهشتي																							 
, وي گفت: احترامي كه امام (ره) به راي مردم مي‌گذاشتند، موجب ‌شد كه به انتخاب آنها اعتنا كرده و به قدرت و مبناي عمل بودن اراده‌ي مردم اعتنا كنند و اين مساله مي‌تواند در جمهوريت اتفاق بيفتد. در شعارهايي كه در دوره‌ي نهضت داده مي‌شد، در اوايل شعار اين بود (استقلال - آزادي - حكومت اسلامي)، اما به تدريج كه اين به سمت عملي شدن پيش آمد، يك انتخاب طبيعي اتفاق افتاد. به نظر من هدف امام (ره) از انتخاب جمهوري اسلامي، به مثابه‌ي تجلي و تبلور خواست مردم بود؛ و به همين دليل به اين ميزان با اقبال مردم مواجه شد. وي يادآور شد: علاوه بر زمينه‌هاي عيني كه جامعه ما داشت، و انقلاب به وجود آمد، شخصيت و شيوه‌ي رهبري امام، اميد مردم به داشتن يك زندگي مطلوب، اعتماد مردم به جرياني كه انقلاب را رهبري مي‌كرد، بسيار موثر بود. ما بايد بدانيم كه اعتماد فراهم شده‌ي مردم به شبكه‌ي روحانيت، و به عناصر روشنفكر طرفدار انقلاب بود كه يك سازماندهي اجتماعي را به وجود آورد. اما شيوه‌ي رهبري امام در ميان تمام عوامل، داراي نقش مهم‌تري است. در جامعه‌اي مانند ايران، رهبري نسبت به ساير عوامل نقش بسيار مهمي دارد. شيوه‌ي رهبري امام (ره) ناشناخته نيست. صداقت در برخورد با مردم، قاطعيت منطقي و مقبول امام، احترام و تمكين امام به راي مردم، برخورد پدرانه و از موضع فراسليقه‌اي، و فرا جناح‌اي برخورد كردن و ترجيح مصالح نظام بر هر مساله‌ي ديگر از مهم‌ترين عوامل بود. يكي از زيباترين جلوه‌هاي شخصيت امام در شيوه‌ي حكومتي، اعتناي جدي امام به شيوه‌هاي مردم سالارانه و دموكراتيك بود. امام مي‌توانست با نفوذي كه در بين مردم داشت، بدون نياز رجوع به يك شيوه‌ي دموكراتيك و عرفي، يعني رفراندوم، مدل حكومتي را اعلام كند، و يقين دارم كه هيچ كس اعتراض نمي‌كرد. وي ادامه داد: اما امام اين روش عرفي را انتخاب، و از مردم سوال كردند. به فرض محال اگر مردم به جواب رفراندوم امام(ره) كه پرسيدند؛ جمهوري اسلامي آري يا خير، مي‌گفتند خير، چه مي‌شد؟ امروز دو تفسير از اين سوال مي‌توان كرد. يك عده‌ قرائت مشخصي دارند و خيلي راحت مي‌گويند چون امام اسلام را مي‌خواستند، حاضر نمي‌شدند به هيچ وجه اصول خود را زير پا بگذاردند، پس با قاطعيت در برابر اين مي‌ايستادند و به تكليف خود عمل مي‌كردند. من معتقدم با يك قرائت ديگر هم مي‌شود اين احتمال را تفسير كرد، به نظر من اگر به فرض محال، اكثريت مردم به جمهوري اسلامي راي نمي‌دادند، امام(ره) با آنها برخورد اقناعي مي‌كردند. از اصول خود كوتاه نمي‌آمدند، اما طوري رفتار مي‌كردند كه مردم قانع مي‌شدند. شيوه‌ي رهبري امام محكماتي داشت كه هيچ گاه از اين محكمات تخطي نكرد. امام(ره) به اعتماد مردم به نظام، رهبري نظام، و حركت نظام، بسيار اعتقاد داشت. روزي كه امام وارد ايران شدند و به بهشت زهرا رفتند، در آن جمع انبوه گفتند كه من به پشتوانه‌ي مردم، دولت تعيين مي‌كنم . امام چه نيازي داشت كه بگويد من به خاطر اين كه مردم مرا قبول دارند؛ مي‌توانست آن را نگويد. اما امام عهد داشت كه مطرح كند، كه در تاريخ كشور بماند، كه امام از روز نخست مقبوليت، محبوبيت و در اوج محبوبيت، اين پشتوانه مردمي را به رخ مي‌كشيده است. يا جمله‌ي معروف، “ميزان راي ملت است“ و بعد از آن گفتند كه “ملت اسلام را مي‌خواهند.“ اين مساله منطقي است، و بايد ديد كبري - صغري و نتيجه‌ي كدام است. به نظر من كبري، ”ميزان راي مردم است“، و صغري آن اين است كه ”ملت ما مسلمان است، پس اسلام را مي‌خواهند.“ بنابراين اصل ميزان بودن راي ملت به جاي خود باقي است و ما نبايد آن را به خاطر ديدگاه‌هاي خود تفسير كنيم . وي اعلام كرد: هيچ گاه ظاهر و باطن امام(ره) در برخورد با مردم متفاوت نبود. ما بايد بدانيم روش رهبري امام(ره)، استفاده از شيوه‌هاي متداول كاريزماتيك به آن معنايي كه بخواهد با حيله و تبليغات باشد، نبود. قاطعيت امام(ره) در تدبير امور كشور معطوف به منافع ملي بود. در پايان جنگ، نظر اوليه‌ي امام(ره) اين بود كه بعد از فتح خرمشهر جنگ را پايان دهيم، اما نظر كارشناسان اين نبود، و امام(ره) به نظر كارشناسان تكليف كرده و پاي كار ايستادند، اما زماني كه مصالح نظام ايجاب كرد، شجاعانه از آبروي خود مايه گذاشتند و قطعنامه را پذيرفت، و جنگ پايان يافت. وي تصريح كرد: رهبر زمان‌شناس و مصلحت سنج آگاه، نگاه مي‌كند كه مقتضيات جامعه چه ايجاب كرده، و بر اساس مصالح انقلاب انتخاب مي‌كند، مانند امام. در حج خونين، تعداد زيادي از حجاج از ما در عربستان كشته شدند، و امام فرمودند اگر ما ازصدام بگذريم، از آل سعود نمي‌گذريم. اما همين امام وقتي تشخيص مصلحت مي‌دهند، به وزير امور خارجه آن وقت دستور مي‌دهند با اين كه روابط ما و عربستان سه سال قطع شد، گفتند برويد، تلاش كنيد، با حفظ مصالح نظام، حج مردم را برقرار كنيد. اين مساله نشان مي‌دهد كه قاطعيت معطوف به مصالح نظام است. امام هيچ گاه از موضع فراگير و پدرانه خود در مناسبات سياسي، داخلي و جناح‌هاي مختلف خارج نشد. هرگز نكوشيد كه شخص يا جناح خاصي را در برابر جناح ديگري تضعيف يا تقويت كند. ملاك براي امام اين بود كه هر كس در مجموعه‌ي نيروهاي وفادار به نظام است، بايد امكان خدمت داشته باشد. پورنجاتي يادآور شد: امام(ره) بحث ترجيح مصالح نظام را به عنوان يكي از پايه‌هاي نظريه‌ي حكومتي خود مطرح كرد. مصلحت نظام بر اساس آنچه كه امروز است، و مفهومش اين شده كه مصلحت نظام يعني جلوگيري و محدوديت، امام براي راهگشايي نظام، مصلحت نظام را مطرح كردند و فرمودند، بسياري از احكام اوليه و قواعد متعارف فقهي را مي‌توان ناديده گرفت، و به خاطر اصل نظام، حكومت، جامعه و مصلحت نظام، اينها را به عنوان ثانوي تبديل كرد. به نظر من دوران رهبري امام تا‌بناك‌ترين دوره‌ي حكومتي در تاريخ ايران است، كه نسل جوان ما حق دارد اگر حسرت آن زمان را بخورد. نماينده‌ي مردم تهران در مجلس شوراي اسلامي تاكيد كرد: قوانين مصوب مجالس در دوره‌ي امام براي ما در شرايطي كه امروز در مجلس ششم هستيم، حسرت انگيز است. تصور مي‌كنم اگر ما بسياري از قوانين را در مجلس بياوريم و تصويب كنيم، احتمال تصويب نهايي آن وجود ندارد. نمونه‌ي بارز آن قانون انتخابات مجلس است. قانون خط مشي صدا و سيما، قانون مطبوعات و....، از اين دست قانون‌ها هستند. من به همكارانم در مجلس همواره توصيه و خواهش كردم براي حفظ ميراث امام در عرصه‌ي قانون‌گذاري، هرگز سراغ تغيير قوانين زمان امام نروند. زيرا نتيجه معكوس مي‌شود، و جاي تاسف است كه انسان گاهي اوقات مي‌شنود، برخي از روي عصبانيت، حسرت دوران طاغوت را مي‌خورند. اين يك دروغ بزرگ و جفا در حق امام و نظام است. پورنجاتي گفت: دوران جواني و نوجواني خود را در حال و هواي عطرآگين نفس گرم امام(ره) زندگي كردم. بنده اهل قم هستم و 9 - 8 سال داشتم كه امام(ره) قيام كردند. اما دقيقا اين قيام را به خاطر دارم، در اين زمان منزل ما در شرايطي نزديك به شهرباني قم بود، و ما از سر كنجكاوي و شرايطي كه حاكم بود، و علاقه‌اي كه به امام داشتيم، در صحنه‌ها حضور مي‌يافتيم، و با كماندوهاي ارتش شاه در خيابان‌هاي اطراف شهرباني قم مواجه بوديم. بعد هم در تمام دوره‌ي تحصيل به لطف آشنايي با شخصيت‌هاي روشنفكر، اعم از روحاني يا غيرروحاني، در فعاليت‌هاي سياسي و مبارزاتي حضور داشته و توفيق اين را پيدا كردم كه در كنار برخي از عزيزان كه امروز از مسوولين كشور هستند، سه سال از عمرم را در دوران دانشجويي در زندان طاغوت به‌سر ببرم و از كوران يك مسير تجربه اندوزي مبارزاتي به اين نتجه برسم كه راهي جز اتكاء به اسلام ناب، و توجه به خواست واقعي مردم، و اعتماد به مردم براي بهبود وضعيت اين جامعه وجود ندارد. رييس كميسيون فرهنگي مجلس شوراي اسلامي يادآور شد: بعد از انقلاب هر كسي به اقتضاي علايق و توانايي‌هاي خود در جايي مشغول به فعاليت شد، و من عمدتا در سال‌هاي اوليه انقلاب در جهاد سازندگي به عنوان مسوول كميته‌ي پزشكي بودم. بعد به عنوان مدير كل سياسي وزارت كشور 4 سال فعاليت كردم. وي درباره‌ي شكل‌گيري وزارت اطلاعات و توجه امام(ره) به اين نهاد گفت: البته مشخصا در شكل‌گيري وزارت اطلاعات نبودم. اما مي‌دانيد بعد از پيروزي انقلاب، انقلاب با چالش‌هاي فراوان و گوناگوني مواجه بود، و هر كشوري ناگزير از اين است كه يك سازمان و تشكيلات اطلاعاتي براي صيانت از موجوديت خود تشكيل دهد. ما قبل از انقلاب، سازمان اطلاعات و امنيت داشتيم، كه مستقيما زير نظر شاه اداره مي‌شد. در اكثر كشورها اين سازمان به صورت سازمان‌هاي اطلاعاتي است، اما با همان رويكردي كه حضرت امام(ره) در برقراري يك نظام مردم سالار داشتند، الگوي اطلاعاتي كشور ما نيز به‌گونه‌ي يك وزارت‌خانه تعريف شده بود، البته واحدهاي اطلاعات در ارگان‌هاي مختلف در اوايل انقلاب وجود داشت، و همه كار اطلاعاتي مي‌كردند. ادامه دارد .........																							 
, *جنبش دانشجويي، مبارزه با استكبار* مرور خاطرات تسخير لانه جاسوسي در گفت‌وگو با دكتر معصومه ابتكار * نفي گذشته و تقليد از آن، هيچ كدام صحيح نيستند																							 
, معصومه ابتكار تازه پا به دانشگاه گذاشته بود، سال اول. 16 آبان، درست 3 روز پس از تسخير لانه جاسوسي، يكي از دانشجويان مستقر در سفارت از اين دختر 19 ساله‌ي سال اولي دعوت مي‌كند براي ترجمه و امور روابط عمومي به آنان ملحق شود. ابتكار چند سالي به همراه خانواده‌اش در آمريكا زندگي كرده و به زبان انگليسي مانند زبان فارسي مسلط است. اين ويژگي، او را كه آن روزها به خواهر مري معروف بود، به لانه جاسوسي كشاند. ابتكار نخستين زني بود كه پس از انقلاب با عنوان معاون رييس جمهور وارد كابينه شد. عصر يك روز نيمه‌تعطيل، ابتكار در اتاق كوچكش در بنياد خيريه زينب كبري(س) در گفت‌وگو با خبرنگار خبرگزاري دانشجويان ايران به مرور خاطرات روزهاي تسخير مي‌پردازد و در خلال بيان خاطراتش، با لحني دلسوزانه از جنبش دانشجويي، فرصت‌ها و مخاطراتش مي‌گويد. *** ايسنا: تحليل شما از حادثه تسخير لانه جاسوسي چيست؟ پس از 26 سال شرايط وقوع اين حادثه را چطور توصيف مي‌كنيد؟ ابتكار: براي تحليل وقايع تاريخي بايد شرايط وقوع آنها را درك كرد. گاهي گذشته را با درنظر گرفتن شرايط حال تحليل مي‌كنيم كه موجب برقراري ارتباطات ذهني نادرست با آن مي‌شود. واقعه 13 آبان در شرايط بسيار خاصي اتفاق افتاد. انقلاب نوپاي اسلامي تازه استقرار يافته بود و دولت آمريكا به دليل از دست دادن منافع خود، جمهوري اسلامي را به رسميت نمي‌شناخت. در واقع براي دولتمردان آمريكايي درك چگونگي وقوع انقلاب مردمي و دموكراتيك ايران سخت بود. حقيقت موضوع هم به درستي از جانب رسانه‌ها منعكس نمي‌شد و اين مسائل سبب شد كه انقلاب با تهديدات زيادي مواجه شود. ايسنا: وضعيت جنبش دانشجويي را در آن برهه زماني چطور ارزيابي مي‌كنيد؟ ابتكار: جنبش دانشجويي در آن زمان به دليل آزادي‌هاي اوايل انقلاب بسيار فعال بود و فضايي كه دانشجويان به لحاظ درگيري ذهني كه با دوران انقلاب و قبل از آن داشتند، فضاي ذهني بسيار باز و آشنا با تحولات جهاني بود. آنها مي‌دانستند كه در كشورهاي ديگر بعد از انقلابها چه اتفاقاتي افتاده است. از سوي ديگر جلسات تحليل و بحث سياسي در دانشگاه‌ها بسيار متداول شده بود و دانشجويان مسلمان نگران تكرار تاريخ بودند. آنها فكر مي‌كردند اگر اجازه دهند با توطئه‌اي، دستاوردهاي انقلاب اسلامي كه با رهبري امام و با دادن هزينه‌هاي زياد به دست آمده بود از دست برود، مردم آنها را نخواهند بخشيد. شايد لحظه‌اي غفلت و عدم واكنش مناسب نسبت به تحولات جهاني، به انقلاب ضربه وارد مي‌كرد. ورود شاه مخلوع به آمريكا، يك جرقه بود. دانشجويان احساس كردند كه توطئه‌اي در حال شكل‌گيري است و در پي تشكيل جلساتي به اين نتيجه رسيدند كه براي جلوگيري از اين توطئه بايد واكنش مناسبي انجام دهند. فعاليت دانشجويان كاملا مستقل بود و هيچگونه وابستگي دولتي و حكومتي نداشتند، چراكه هنوز دولت و قانون اساسي نداشتيم. وضعيت ارتش هم بي‌ثبات بود. همين شرايط باعث شد كه دانشجويان با نگاه روشن‌تري تصميم بگيرند. طبيعتا اقدامي كه مي‌توانست تاثيرگذاري جهاني داشته باشد و جلوي آن توطئه را بگيرد، يك بيانيه يا مصاحبه ساده نبود. عكس‌العمل دانشجويان بايد حتما موج ايجاد مي‌كرد. ايسنا: با توجه به اين صحبت‌هاي شما آيا با تصميم نهايي در بين دانشجويان مخالفتي وجود داشت؟ ابتكار: ذهنيت دانشجويان، خشونت يا انتقام‌گيري نبود. هدف آنها به عنوان قشر آگاه و بيدار جامعه، جلوگيري از وارد شدن ضربه‌هاي احتمالي به انقلاب اسلامي بود. بالاخره به اين نتيجه رسيدند كه هيچ حركتي مانند ورود بدون خشونت به سفارت و گرفتن كساني كه در اين توطئه سهيم‌اند، نيست. البته اين تصميم مخالفاني هم داشت. عده‌اي از دانشجويان به دليل درك ناقص از شرايط، پيشنهاد كردند كه چون منشا مشكلاتمان به تفكرات كمونيستي مربوط مي‌شود، بهتر است سفارت روسيه را بگيريم تا با كمونيست‌ها مقابله كنيم. آنها هيچ تحليل و دركي از شرايط زمان نداشتند. در حالي كه نگاه دانشجويان مسلمان اين نبود؛ چراكه بسيار نگران تكرار تاريخ بودند. براي اعلام استقلال نيز نام مستقل «دانشجويان مسلمان پيرو خط امام» را انتخاب كردند. البته به هر نوعي كه حكومت در اين قضيه دخالت مي‌كرد، يك تخلف آشكار بود. ايسنا: نقش جنبش دانشجويي را در شكل‌گيري و ثبات انقلاب اسلامي چطور تحليل مي‌كنيد؟ ابتكار: اگر يك فضاي آرام براي جنبش‌هاي اجتماعي، فعاليت‌هاي دانشجويي و نهادهاي مدني نداشته باشيم ممكن است قدرت نقد و تحليل آنها و حتي ميزان اقداماتي كه مي‌تواند به روند تحولات اجتماعي كمك كند محدود و راه تحولات مثبت و آگاهانه‌ اجتماعي بسته شود. شرايط آن زمان به دانشجويان اجازه تحليل مي‌داد كه البته اين تحليل آنان نيز با استقبال غير قابل تصور امام و مردم مواجه شد. اگر فضا باز نبود دانشجويان در خود قدرت چنين تحليل و اقدامي را نمي‌ديدند. با شروع جريان، اين حركت انرژي بيشتري گرفت و به عنوان يك حركت اعتراضي و تاثيرگذار مطرح و به تحولاتي منجر شد كه بدون شك تبعاتي نيز داشته است. ايسنا: آثار تسخير لانه جاسوسي را در شرايط كنوني چطور ارزيابي مي‌كنيد؟ ابتكار: طبعا هر تحولي تبعات زيادي دارد. اين حادثه به تعبير امام انقلاب دوم بود و همچنان انقلاب دوم خواهد ماند. مفهوم اين حادثه اين بود كه بايد از رويكرد ضد استعماري به رويكرد ضد استثماري و ضد امپرياليستي هم روي بياوريم و بدانيم منشا مشكلاتمان كجاست. قطعا اين حادثه تبعات دارد. تسخير لانه جاسوسي بايد در يك ترازو قرار بگيرد تا ميزان فوايد و عواقب منفي آن سنجيده شود. اگر اين اتفاق نمي‌افتاد شايد انقلاب اسلامي آسيب‌هاي جبران‌ناپذيري مي‌ديد و اسناد اين قضيه را ثابت مي‌كرد. cia يك دفتر فعال در ايران راه‌اندازي كرده بود و با برقراري رابطه با اپوزيسيون، برخي احزاب و قوميت‌ها، در حال جريان‌سازي در كشور بود. بهايي كه براي تسخير لانه جاسوسي پرداختيم در ازاي حفظ استقلال و هويت نظام اسلامي بود ولي اينكه چرا اين شرايط در سال‌هاي پس از آن ادامه پيدا كرد، جاي بحث دارد. بسياري معتقدند كه در مقاطعي براي حفظ استقلال جمهوري اسلامي مي‌شد روابط را منطقي كرد. بسياري از تنش‌هاي ما پس از آن بخاطر نبود روابط منطقي ايجاد شد. اين تحليل در مقاطعي واقع‌بينانه است. ما شكي به ماهيت آمريكا نداريم ولي در اين سال‌ها شيوه‌ها تغيير كرده است. انساني كه پويايي فكري و ذهني دارد نمي‌تواند با همان روش‌ها مسائل گذشته، امروز را تحليل كند. جو حاكم بر روابط امروز ايران و آمريكا متاثر از سيزده آبان هست ولي مطلقا به خاطر وجود آن نيست. بسياري تحليل خود را اين‌گونه ارائه مي‌كنند كه بايد منافع را همه‌جانبه ديد و اين، به معناي خودباختگي، ترس و نفي سلطه‌گري آمريكا و صدماتي كه به ايران وارد كرده است، نيست. ايسنا: با توجه به گذشت 26 سال از اين حادثه، فكر مي‌كنيد تكرار آن قابل تصور است؟ ابتكار: در بحث تحليل تسخير لانه جاسوسي دچار افراط و تفريط شده‌ايم. عده‌اي فكر مي‌كنند اين واقعه قابل تقليد است؛ ولي اين جريان كاملا استثنايي است و شايد نتوان آن را بر شرايط ديگري منطبق كرد. اين ساده‌انگاري است كه برخي فكر مي‌كنند فرضا امروز با گرفتن سفارت انگليس در ايران مي‌توان حادثه 27 سال پيش را تكرار كرد. دانشجويان پيرو خط امام زماني دست به اين اقدام زدند كه جامعه به آنها جواب داد و نيت‌شان كاملا صاف و شفاف بود و هيچ وابستگي خاصي نداشتند. به همين دليل جريان سيزده آبان به نحوي تمام شد كه هيچ‌كدام از دستگيرشدگان آسيب نديدند و همين‌طور بسياري از منافع و حقوق ايران در بيانيه الجزاير مورد تاييد قرار گرفت. هيچ گروه و شخصي نمي‌تواند اين واقعه را منحصر به خود بداند. ايسنا: دليل انحلال تشكل دانشجويان خط امام چه بود؟ آيا شرايط اين مساله را به آنها تحميل كرد؟ ابتكار: بسياري از گروه‌ها اين ايده را داشتند، حتي گروه‌هاي سوسياليست و كمونيست. دانشجويان مسلمان پير خط امام به همين دليل تصميم گرفتند بعد از تمام شدن ماجرا اين گروه را منحل كنند تا مورد بهره‌برداري سوء قرار نگيرد. بعد از آن تحليل‌هاي نادرست در مورد اعضاي اين گروه را زياد شنيديم. حتي زماني در رسانه‌ ملي شاهد آن بوديم كه عوامل اين واقعه عده‌اي از مردم دلسوخته معرفي شدند، در حالي كه جنبش دانشجويي بود، هر چند آينده آن را به روشني ترسيم نكرده بودند و حتي فكر نمي‌كردند كه بيش از سه يا چهار روز طول بكشد. در آن مقطع آنها نيت ديگري نداشتند. اين از افتخارات جنبش دانشجويي است كه علي‌رغم نواهاي بسياري كه در مقاطع مختلف براي خواب كردن آن نواخته مي‌شود، همواره بيدار است. جنبش دانشجويي ايران هيچ وقت به خواب نرفته و هيچ وقت خود را به خواب نزده است. دانشجويان آزادگي خاصي دارند و آزادانديشانه نيز تصميم مي‌گيرند. اين جنبش با ارزش است و نبايد به نفع شخص يا گروهي مصادره شود. دانشجويان بايد مواظب باشند كه «خود را به خواب زدن» از «به خواب رفتن» خطرناك‌تر است. ايسنا: شما چطور وارد ماجرا شديد؟ ابتكار: من دانشجوي مهندسي شيمي دانشگاه پلي‌تكنيك بودم و با گروه‌هاي اسلامي دانشگاه همراهي مي‌كردم. در كميته كارگري نيز عضو بودم كه رييس آن آقاي خالقي بود كه در دوران آقاي خاتمي وزير كار شد. دو روز بعد از اين اتفاق به من اطلاع دادند كه به من بخاطر بلد بودن زبان انگليسي احتياج دارند. بدون ترديد پذيرفتم، چراكه آنها رهبران جنبش دانشجويي بودند و مورد اعتماد همه. در هسته اوليه‌ گروه نبودم و خاطراتم را پس از آن بر اساس خاطرات همسرم نوشتم. من به عنوان نيروي اجرايي وارد كار شدم و مسووليت ترجمه مصاحبه‌ها، سخنگويي و ارتباطات بين‌المللي و ترجمه اسناد را به عهده گرفتم. ايسنا: چرا نام مستعار خواهر مري را براي خود انتخاب كرديد؟ ابتكار: نام اصلي خود را به خبرنگاران خارجي نمي‌گفتم و خودم را با عنوان مريم معرفي كردم. فكر نمي‌كردم روزي نام واقعي من آشكار شود. آنها هم من را خواهر مري صدا مي‌كردند. در آن موقع فكر نمي‌كردم اين مسائل در اين سطح مطرح شود، تنها اسمي را گفتم كه براي آنها نيز آشنا باشد. ايسنا: چرا هويت خواهر مري تا 8 سال پيش ناشناخته بود؟ ابتكار: تا قبل از پذيرفتن مسووليت معاونت رياست جمهوري احساس نمي‌كردم كه گفتن اين ماجرا ضرورتي داشته باشد، ولي بعد از آن نتوانستم كتمان كنم و خيلي شفاف و راحت خود را معرفي كردم. در واقع ضرورتي هم براي پنهان كردن آن وجود نداشت. هر چند كتاب خاطراتم را نيز با نام مستعار نوشته بودم، ولي بعد از پذيرفتن مسووليت، كتاب را با نام خودم به چاپ رساندم. ايسنا: چرا دانشجويان، دستگيرشدگان لانه جاسوسي را به دولت و شوراي انقلاب تحويل ندادند؟ ابتكار: چون اين حركت از ابتدا دولتي نبود و دانشجويان مسووليت آن را پذيرفته بودند. امام نيز گفتند در اين مورد مجلس كه نماينده مردم است تصميم بگيرد. تا آخر كار مسووليت آنها به عهده‌ دانشجوها بود. تلاش ما اين بود كه آنها مشكل نداشته باشند. در واقع دانشجويان هم به نوعي گروگان شرايط سخت زمان خود بودند. ايسنا: روابط دانشجويان پيرو خط امام با دولت بازرگان و بني‌صدر چطور بود؟ آيا از سوي دولت براي آنها مشكل ايجاد مي‌شد؟ ابتكار: چالش‌ها و مشكلات ما با اين دو دولت فراوان بود. تفاوت نگاه‌ها و تحليل‌ها بسيار زياد بود. طبيعي‌ترين واكنش دولت بازرگان، استعفا بود چون احساس مي‌كردند اين كار ضربه‌اي به ديدگاه آنهاست و نمي‌خواستند هيچ مسووليتي بپذيرند. دولت بني‌صدر نيز در اين زمينه ناتوان بود. فشارهاي داخلي روي ما براي آزاد كردن يا معامله كردن از طرف شخصيت‌هاي دولتي مانند بني‌صدر زياد بود ولي دانشجويان در تصميم و تحليل‌شان مصمم بودند. ايسنا: شما به واسطه ارتباط با خبرنگاران خارجي، ديدگاه آنان نسبت به اين مساله را چطور توصيف مي‌كنيد؟ ابتكار: خبرنگارهايي كه به ايران مي‌آمدند چند گروه بودند. عده‌اي حكومتي و وابسته به دولت آمريكا و دولت‌هايي نظير آن بودند. آن‌ها يك تفكر قالبي داشتند و اصلا به دنبال پيام دانشجويان نبودند. ما هم فهميده بوديم كه از طريق رسانه‌ها و شبكه‌هاي بزرگ آمريكايي نمي‌توانيم پياممان را منتقل كنيم. لذا براي مصاحبه شرط گذاشتيم و آن هم پخش مصاحبه بصورت زنده بود. تمام حرف‌هاي ما بايد پخش مي‌شد. بحث دانشجويان تروريسم و انتقام‌گيري نبود، حرف منطقي آنها اين بود كه آيا مردم آمريكا از دخالت دولت آمريكا در امور كشورهاي ديگر خبر دارند و از آن راضي‌ هستند؟ آيا مي‌دانند كه ماليات‌هايي كه مي‌پردازند هزينه‌ي بازي با سرنوشت كشورهاي ديگر مي‌شود؟ به همين خاطر شرط مصاحبه كامل و زنده را گذاشتيم. اولين شبكه‌اي كه اين شرط را پذيرفت mbc بود. شرط ما اين بود كه بيانيه پنج دقيقه‌اي ما به مناسبت تولد حضرت عيسي (ع) و كريسمس بطور كامل پخش شود، البته آنها مقاومت كردند. در همان زمان گروه شبكه cbs پشت در منتظر انجام مصاحبه بود. آنها بخاطر اينكه رقيبشان از آنها جلو نيفتد و اينكه ممكن بود ما از پخش فيلم توسط آنها جلوگيري كنيم، شرط ما را پذيرفتند. خبرنگاران ديگري هم بودند كه سعي داشتند صحبت ما را به درستي منعكس كنند و بگويند كه ما روشنفكر هستيم، نه تروريست. كار ما تنها ابراز اعتراض در آن شرايط بود. شايد اگر ابزار رسانه‌يي داشتيم اين اتفاق نمي‌افتاد. رسانه‌هاي خارجي در آن زمان فضاي بسيار بسته‌اي داشتند و دانشجويان مجبور بودند به شيوه‌هايي متوسل شوند كه موج ايجاد كند. ايسنا: نحوه تعامل دانشجويان با شخصيت‌ها و كميسيونهاي خارجي چگونه بود؟ ابتكار: بسياري از شخصيت‌هاي بين‌المللي پيشنهادهايي براي حل اختلاف ارائه مي‌كردند ولي بناي دانشجويان حل مساله از طريق ميانجي‌گري و بودن رعايت شرايط نبود. بسياري از شخصيت‌ها مانند اسقف كاپوچي خودشان براي انجام مراسم ديني دستگيرشدگان و اعلام همدردي با ما به ايران آمدند. بسياري از شخصيت‌هاي ديگر مانند پاپ ژان پل دوم نماينده‌هاي خودشان را فرستادند. حتي يك هيات دانشجويي از پاناما براي حمايت از ما به ايران آمدند. جنبش‌هاي آمريكاي لاتين با اين قضيه ارتباط برقرار كرده بودند. در اين مدت كارهاي ديگري هم انجام شد مانند همايش نهضت‌هاي آزاديبخش و يا نشستي با 50 نفر از مردم آمريكا، قصد ما اين بود كه فضا را بشكنيم. ايسنا: آيا دانشجويان در جريان مفاد مذاكرت بيانيه الجزاير بودند و از آنها نيز نظرخواهي مي‌شد؟ ابتكار: قطعا مجلس از محتواي مذاكرات مطلع بود اما دانشجويان در جريان مستقيم مذاكرات نبودند و از آنها خواسته نشد كه حضور داشته باشند. كميته‌اي براي تامين خواسته‌ها شكل گرفت و به الجزاير رفت. در بيانيه الجزاير منافع زيادي تامين شد. ايسنا: جنبش‌ دانشجويي براي ادامه تاثيرگذاري خود در فضاي داخلي و حفظ منافع ملي در سياست خارجي چه وظيفه‌اي دارد؟ ابتكار: جنبش دانشجويي نقش بسزايي در تحولات جامعه‌ مدني ايران داشته است كه نبايد آن را ناديده گرفت. بايد به دانشجويان اجازه داد كه هويت تاريخي خود را بازيابند و رسالت كنوني خود را بشناسند. زنده بودن و استقلال جنبش دانشجويي و فضاي آزاد ابراز نظر، پشتوانه حركت تسخير لانه جاسوسي توسط دانشجويان بود. گاهي اوقات كاملا اين لوازم فراموش مي‌شود. فضاي دستوري و حكومتي براي جنبش‌هاي دانشجويي نتيجه‌بخش نيست. جامعه مدني ايران در اين سالها تحولات فراواني داشته و نقش جنبش دانشجويي در تحولات را نمي‌توان ناديده گرفت. آهنگ‌هايي كه براي خواب كردن جنبش دانشجويي نواخته مي‌شود جواب نمي‌دهد. بايد به اين جنبش فرصت داد تا هويت خود را بشناسد و مسووليت‌هايش را در دوره كنوني درك كند. ايسنا: به نظر شما در عرصه بين‌المللي چطور بايد رفتار كنيم تا منافع ملي‌مان را علاوه بر دفاع از آرمانها حفظ كنيم؟ ابتكار: تحولات بين‌المللي اكنون كاملا آشكار است. نمي‌توانيم به صورت كليشه‌يي همان نگاه 27 سال پيش را داشته باشيم. بايد آگاهانه حركت كنيم. برخي مواقع درگيري‌ها و تنش‌هايي كه به كشور و انقلاب آسيب مي‌رساند را مي‌توان با ظرافت حل كرد. حرف آخر را در مجامع بين‌المللي مذاكره و گفت‌وگو مي‌زند. امتيازاتي كه از طريق گفت‌وگو مي‌توانيم كسب كنيم در برخورد و رودررويي نمي‌توانيم كسب كنيم. اين يك واقعيت است. شعارهاي يك سويه لزوما منافع كشور و انقلاب اسلامي را تامين نمي‌كند. هيچ‌كس ايران را اسير، برده و استعمارزده نمي‌خواهد. امروز زبان حضور در عرصه‌ي بين‌الملل گفت‌وگوست ولي گفت‌وگويي مقتدرانه كه منافع را تامين كند و از موضع مردم و با پشتوانه قدرت آنها باشد. كما اينكه خيلي از اين مراحل در دولت آقاي خاتمي اتفاق افتاد و نفوذ خوب و موثري در مجامع بين‌المللي داشتيم. نفي گذشته و تقليد از گذشته هيچ كدام صحيح نيستند. بايد شرايط امروز را سنجيد و اين كار جنبش دانشجويي است كه تحليل درستي داشته باشد. اگر به دانشجويان اصيل و مسلمان فرصت دهند، مي‌توانند به دور از فشار و نفوذ، اصولي را كه انقلاب بر اساس آن شكل گرفته حفظ كنند. بدون حضور نهادهاي مدني آگاه و بيدار اين استقلال قابل تحقق و تحكيم نيست. گفت‌وگو از خبرنگار ايسنا: سعيد نوايي																							 
, محسن رفيق‌دوست، وزير سپاه پاسداران انقلاب اسلامي در دوران دفاع مقدس، به مناسبت هفته‌ي دفاع مقدس درگفت‌وگو با خبرنگار سرويس تاريخ خبرگزاري دانشجويان ايران (ايسنا)، با بيان اين مطلب در ارزيابي نسبت به وضعيت مشاركت سياسي مردم در آن دوران اظهار داشت:« قبل از شروع جنگ، حضور مردم و حمايت امام(ره) از آنها در مسائل گوناگوني از جمله جريان پاوه و حمله صدام كاملا قابل رويت است.» وي ادامه داد:« در زماني كه ضد انقلاب‌ها پاوه را در دست گرفتند، امام(ره) با سخنراني براي مردم از آنها خواست تا پاوه را آزاد كنند. در آن زمان من از مسوولان بالاي سپاه و عضو شوراي فرماندهي بودم و شاهد هجوم مردم به پادگان شدم؛ مردم فراتر از نياز و با علاقه زياد براي عضويت مراجعه مي‌كردند و اين امر منجر به آزادسازي پاوه از دست ضد انقلاب‌ها شد.» وي با تاكيد بر اين‌كه استكبار جهاني به طور كلي فعاليت مي‌كند، گفت:« به عنوان مثال حمله‌ي صدام به ايران اتفاقي بين‌المللي است و آمريكا و شوروي در جريان اين مساله حضور داشته اند، حتي چند روز قبل از اين حمله سفير آمريكا در تل‌آويو خبر از فرود هواپيماهاي عراقي در فرودگاه اردن ‌داد و اعلام كرد، خطري براي اين كشور وجود ندارد بلكه تنها براي حمله به ايران اين اقدام انجام گرفته است.» وزير سپاه پاسداران انقلاب اسلامي در دوران دفاع مقدس همچنين تصريح كرد:« در چنين جنگي، ايران به دليل شرايط پس از انقلاب، آمادگي لازم براي دفاع از كشورش را نداشت ،به عنوان مثال لشگر 92 زرهي خوزستان تنها با 2 تانك خراب چگونه مي‌توانست از مرزها حفاظت كند.» وي تاكيد كرد:« با وجود اين امكانات كم به واسطه برخورداري كشور از پشتيباني مردم ،مردم خرمشهر 28 روز مقاومت كردند و در آبادان نيز همين پشتيباني ‌ها باعث شد، حصر آبادان شكسته مي‌شود و اين جريان حاكي از آن است كه در طول 8 سال دفاع مقدس نقش اول در استقامت و پايداري جنگ را مردم به دوش مي‌كشيدند.» رفيق دوست خاطرنشان كرد:« با يك بيني كاملا سياسي و منهاي حضور مردم در مقايسه با امكانات عراق، پيش‌بيني صدام بايد تحقق مي‌يافت و او 6مهر مصاحبه‌ي مطبوعاتي‌اش را در خاك ايران انجام مي‌داد. اما با داشتن فاكتور مهمي مانند مردم و دفاع از كشور كه در تبعيت امام (ره) بود،اين اتفاق محقق نشد و جمهوري اسلامي ايران در اين جنگ پيروز شد.» وزير سپاه پاسداران انقلاب اسلامي در ادامه جايگاه سياست و نحوه‌ي كاربرد آن را در جامعه‌ي ايران مورد تاكيد قرار داد و گفت:« ايرانيان به دليل حاكميت مذهب تشيع، سياست را با رنگ خاصي نگاه مي‌كنند كه اين نگاه متفاوت از نگاه دنيا نسبت به اين مساله است و اين همان نگاهي است كه احزاب نيز سعي دارند در مرامنامه‌ي خود اجرا كنند و با اين معني از سياست به تهذيب خود بپردازند كه اين امر نوعي تقليد است.» وي با بيان اينكه امام (ره) در راستاي اهميت دادن به بينش سياسي مردم، حكومت ايران را جمهوري اسلامي ناميد ، گفت:«امام (ره) معتقد بود تنها جمهوري اسلامي است كه مردم را در صحنه‌ي خود قرار مي‌دهد و به حضور آنها اهميت مي‌دهد و از سوي ديگر نيز با توجه به اين نكته كه حضور آگاهانه‌ي سياسي مردم باعث قوام دولت و نظام شده است مي‌توان گفت كه شعور سياسي مردم حاكم بر شعور سياسي احزاب است.» وي انتخاب بني‌صدر را يكي از نمونه‌هاي بارز توجه امام(ر) به راي مردم معرفي كرد و گفت:« در اوايل انقلاب زماني كه بني‌صدر توسط مردم انتخاب شد، بسياري از افراد برجسته‌ي آن زمان مخالفت خود را به امام(ره) براي اين تصميم اعلام كردند. اما امام(ره) تاكيد داشتند كه ميزان راي ملت است.» رفيق دوست ادامه داد:«در آن مقطع با وجود اين‌كه مدارك بسياري درخصوص فعاليت منفي بني‌صدر به امام(ره) ارايه مي‌شد، اما امام(ره) باز تاكيد داشتند كه بني‌صدر را حمايت نمي‌كنند و تنها آن 11 ميليون انسان كه بني‌صدر را انتخاب كردند برايشان اهميت دارد. زماني كه آنهاراي خود را از بني صدر پس بگيرند همه چيز را از بني‌صدر مي‌گيريم .» وي دربيان سطح اعتقاد ديگر مسوولان دوران دفاع مقدس نسبت به مشاركت سياسي مردم نيز تصريح كرد:« ديگر مسوولان نيز تا اندازه‌اي كه من شناخت دارم، همان ارزش و اعتباري كه امام(ره) در نظر داشتند را براي مردم قائل بودند و براين اساس تفاوت ميان رفتار سران جريانات سياسي دليل عدم تداوم دولت موقت و نهضت آزادي نبود، بلكه عدم آگاهي و شناخت اين دولت و جريان سياسي متبوعش نسبت به ملت و درك نكردن فهم سياسي مردم به دليل موفق نبودن آنها تبديل شد.» وي در ادامه جريان‌هاي سياسي آن دوران را به دو دسته همراه نظام و ستون پنجم كه گروههايي نظير منافقين، چريك فدايي‌ها و ملي‌گراها در اين دسته قرار مي‌گرفتند ،تقسيم كرد و گفت:« تعدادي از اين گروهها كه همراه امام(ره) بودند با توجه به منطق امام(ره) و پيروانشان كه يك مسلمان را مامور به وظيفه مي‌داند ، نه مامور به نتيجه به فعاليت مي‌پرداختند و در اين راه زندان‌ها و سختي‌هاي زيادي را ديدند و چشيدند.» وي خاطرنشان كرد:« در آن دوران تمامي گروهك‌ها مستقيم و يا غيرمستقيم از خارج تامين مي‌شدند، به عنوان نمونه گروهك فرقان را مي‌توان نام برد. در زمان تسخير لانه جاسوسي، مدركي به دست آمد مبني بر اين‌كه ترور شهيد مطهري از ناحيه‌ي سازمان سيا به اين گروه با چند دست واسطه القا شده بود، البته از اين دستور اعضاي فرقان خود اطلاعي نداشتند و زماني كه آيتي يكي از آنها اين موضوع را متوجه شد خودكشي كرد.» رفيق دوست تاكيد كرد:« انقلاب به گونه‌اي بود كه در مقابلش امكان صحنه‌سازي وجود ندارد و همه‌ي مملكت در خدمت دفاع مقدس بود و من به عنوان مسوول نظامي به همراه همكارانم طوري عمل مي‌كردم كه حداقل زندگي مردم تامين شود و انقلاب و كشور نيز حفظ شود.» وي خاطرنشان كرد:« در زمان دفاع مقدس پشتيباني ارگان‌هاي دولتي در حد توانشان بود و من به عنوان وزير سپاه در دولت مي‌توانم يادآور شوم كه به هنگام تامين بودجه تا اندازه‌اي كه امكان داشت، امكانات به مسايل نظامي اختصاص داده شد، از سوي ديگر نيز پشتيباني مردم به گونه‌اي بود كه بسياري از نيازها از سوي مردم و با توجه به توانشان تامين مي‌شد آنها در هر شرايطي به مسايل نظامي و دفاعي كمك مي‌كردند.» وي تصريح كرد:« مردم به صورت بارز و دولت در حد توانش از جنگ و دفاع مقدس حمايت مي‌كرد. اما متاسفانه در برخي شرايط وزارتخانه‌ها مخالفت خود را اعلام مي‌كردند كه سپاه با زور حق مردم را از آنها مي‌گرفت.» وي در پايان نيز با اشاره به تعداد كم روزنامه‌ها در آن زمان گفت:« روزنامه‌ها را مي‌توان به دو دسته تقسيم كرد؛ دسته‌اي از روزنامه‌ها به اتمام جنگ تمايل داشتند و اظهار نارضايتي مي‌كردند ولي اكثريت در اختيار جنگ بود و فراخوان‌هاي نظامي را پوشش مي‌دادند. در اين ميان روزنامه‌ها به‌خصوص صدا و سيما بالاترين تاثير را در دفاع مقدس داشتند.» گفت‌وگوازخبرنگارايسنا:مريم‌السادات ميرشمسي																							 
, مجتبي بديعي از دانشجويان انقلابي زمان انقلاب و عضو شوراي مركزي جبهه مشاركت ايران اسلامي است كه آن روزها مبارزه سياسي و امروز راه اصلاح از درون را براي فعاليت سياسي برگزيده است. وي از شعارها و آرمان‌هاي اصيل انقلاب كه به اعتقاد او برخاسته از ذات هر انسان آزاده‌اي است دفاع مي‌كند و به تبيين استقلال‌، آزادي و جمهوري اسلامي در تعامل با ساير شعارها و ديوار نوشته‌هاي زمان انقلاب مي‌پردازد. او در عين حال مي‌گويد كه براي انتقال پيام به نسل‌هاي بعدي بايد اين شعارها پوست‌اندازي و به زباني نو تكرار شوند. او امروز شعار را معيار ارزيابي انقلاب نمي‌داند و بر اصالت عمل در ارزيابي عملكرد نظام و مديران انقلابي تاكيد مي‌كند. آنچه در ادامه مي‌آيد، گفت‌وگوي تفصيلي خبرنگار تاريخ سياسي خبرگزاري دانشجويان ايران(ايسنا) با مجتبي بديعي است. * وقتي راه اصلاح امور مسدود شود، امكان وقوع انقلاب بالا مي‌رود وي در ابتداي اين گفت‌وگو با طرح مقدمه‌اي درباره ماهيت انقلاب، با بيان اينكه انقلاب به دگرگوني‌هاي بنيادي همه‌جانبه اتلاق مي‌شود، اظهار داشت: «به همين دليل بسياري از نظريه‌پردازان معتقدند كه در طول تاريخ سه انقلاب كشاورزي، صنعتي و اطلاعات رخ داده و ما در دل انقلاب سوم هستيم؛ از اين رو انقلاب‌هاي سياسي – اجتماعي كه دگرگوني ‌نظام سياسي را به دنبال دارد در زمره‌ انقلاب‌هاي همه‌جانبه به حساب نمي‌آورند.» بديعي ادامه داد: «سير تحولات و تكامل بشر، سير تحول تدريجي و گام به گام است و نسل‌هاي جديد همواره بر دوش نسل‌هاي گذشته سوار شده‌اند و چون دگرگوني‌ بنيادي همه‌جانبه ظرفيت عميق و وسيعي را مي‌طلبد و در يك مقطع زماني امكان تحول همه‌جانبه كم است، معمولا انقلاب كار سخت و دشواري است و به همين دليل حتي انقلاب‌هايي از نوع دوم تعدادشان در طول تاريخ زياد نيست.» اين فعال سياسي با بيان اينكه بسياري از صاحب‌نظران معتقدند انقلاب‌ها انتخاب نمي‌شوند بلكه تحميل مي‌شوند، يادآور شد:‌«وقتي همه راه‌هاي مسالمت‌آميز و قانون‌مدارانه اصلاح امور مسدود شود و جاي نفس كشيدن براي مخالفان حكومت و نظام سد و امكان اينكه مخالفان راي و نظر خود را در فضاي سالم مطرح كنند نباشد، فساد، تبعيض، بي‌عدالتي و خودباختگي بر جامعه حاكم و فاصله‌ رهبران سياسي كشور با مردم كم مي‌شود و امكان وقوع انقلاب بالا مي‌رود.» اين مدرس دانشگاه دربا‌ره ريشه‌هاي انقلاب در ايران گفت: «رژيم شاه تمام را‌ههاي مسالمت‌آميز اصلاح از درون را بسته بود. ظرفيت و زمينه‌ شنيدن حرفهاي روشنفكران و روحانيون را نداشت و به آن دسته از كساني كه در خدمت توجيه سياست‌ها و برنامه‌هاي رژيم برمي‌آمدند، اجازه نفس كشيدن مي‌داد و با تشكيل حزب فراگير رستاخيز اعلام كرد كه هر كس مي‌خواهد در اين مملكت زندگي كند عضو اين حزب شود و هر كس قبول ندارد از مملكت برود.» اين عضو شوراي مركزي جبهه‌ مشاركت افزود:‌ «به تدريج راهي جز تلاش براي سرنگوني آن رژيم نماند. بسياري از نظام‌هاي سياسي ترجيح مي‌دهند مبارزان و مخالفانشان قبل از آنكه افكار عمومي را در اختيار بگيرند دست به اقدامات نظامي جهت براندازي بزنند، چون هزينه مبارزه نظامي و مسلحانه بسيار بالا است، معمولاً جز انسان‌هاي پاك باخته، تعداد كساني كه حاضرند به مبارزه مسلحانه وارد شوند كم است و به دليل نوع مبارزه، معمولاً جنبه مخفي و زيرزميني به خود مي‌گيرند و به همين دليل از امكان بسط توده‌اي مبارزه كاسته مي‌شود و رژيم مي‌تواند با بسيج امكانات اطلاعاتي و نفوذ در تشكيلات نيرو‌هاي مبارزاتي، هر از چند گاهي آنها را از درون متلاشي كند. رژيم شاه اين كار را با نيرو‌هاي مبارز سياسي زمان خود انجام مي‌داد و بخشي كه مقاومت شديد مي‌كردند را به نام برانداز رسما و علنا به اعدام محكوم مي‌كرد و از بين مي‌برد.» بديعي استراتژي مبارزه مسلحانه را شكست خورده دانست و اظهار داشت: «رويه درست مبارزه در عين حال كه در درازمدت جواب مي‌دهد، اما تاثيرات ريشه‌اي و عميق دارد. سردمداران چنين جرياني در انقلاب اسلامي به ويژه در طيفي از جامعه كه سنتي‌تر بودند، شخص امام خميني (ره) و يارانش بخصوص افرادي مثل آيت‌الله طالقاني، آيت‌الله مطهري، آيت‌الله منتظري بودند و در ميان اقشار دانشگاهي نيز حركتي كه زيربناي مبارزه همه‌جانبه مردم ايران عليه نظام شاهنشاهي را سامان داد، حركت فكري دكتر علي شريعتي بود و هسته مركزي مبارزه معنادار و جهت‌دار مردم ايران را تركيب اين دو شكل داد.» اين استاد دانشگاه با اشاره به روش دكتر شريعتي براي آگاهي‌بخشي به مردم، خاطرنشان كرد: «مرحوم دكتر شريعتي علاوه بر اينكه به صراحت مخالفت خود را با اساس رژيم شاه اعلام كرد، ولي راه سرنگوني نظام را آگاهي‌بخشي به توده‌ها مي‌دانست و با سخنراني‌هاي روشنگرانه و تحريك‌كننده خود، هر روز طيف وسيع‌تري از دست‌اندركاران مبارزه را عليه رژيم شاه بر مي‌انگيخت. وقتي طيف وسيعي از دانشگاهيان، دانشجوها و حتي طلبه‌هاي روشن‌بين از مجموعه سخنراني‌هاي دكتر شريعتي، آيت‌الله مطهري و پيام‌هاي امام خميني (ره) آگاه مي‌شدند، عزمشان براي مبارزه جزم‌تر مي‌شد.» وي افزود: «با وفات دكتر شريعتي در خرداد 1356 كه در فضاي باز پس از روشنگري‌هاي اواخر سال 1355 اتفاق افتاد و وفات فرزند امام (ره) و سوار شدن بر موج‌ مجالس سنتي ترحيم اين برزگواران و ديگر شهدا، زنجيره‌اي از اتحاد و انسجام مردمي شكل گرفت و مثل بهمن به هر ميزان كه جلو مي‌آمد توده‌هاي عظميي از مردم را با خود همراه مي‌كرد و به اين ترتيب امكان مقابله با چنين جنبش مردمي كمتر و كمتر مي‌شد و در نهايت وقتي اين استراتژي به حد كافي فراگير شد، براي مدت بسيار كوتاهي و پرداخت هزينه‌اي بسيار كم به پيروزي رسيد.» * انقلاب ما انقلاب رحمت و رأفت بود بديعي با اعتقاد بر اينكه در انقلاب چند شعار محوري مطرح مي‌شد كه بايد با هم تعريف و تبيين شود، تصريح كرد: «يكي از محور‌ي‌ترين شعار‌هاي انقلاب استقلال، آزادي، جمهوري اسلامي بود كه البته ابتدا به صورت استقلال، آزادي، حكومت اسلامي مطرح شد و با اوج گرفتن نهضت به تدريج به جمهوري اسلامي تبديل شد. دومين شعار مهمي كه در انقلاب مطرح شد، نه شرقي، نه غربي، جمهوري اسلامي و سومين شعاري كه به صورت جدي مطرح شد، برادري، برابري، حكومت عدل علي بود. اين شعار‌هاي محتوايي با دو شعار نمادين سلبي و ايجابي مرگ بر شاه و درود بر خميني همراه شد. بايد در مجموعه اين چند شعار پيام اصلي انقلاب را جست‌وجو كنيم. انقلاب ما انقلاب رحمت و رافت بود.» * اتكا به جمهوريت براي سرنگوني رژيم وابسته وي با اعتقاد بر اينكه اين شعار‌ها به صورت زنجيره‌اي مطرح شده‌اند، به تبيين شعار استقلال با توجه به ديگر شعار‌ها پرداخت و به ايسنا گفت: «شعار استقلال، تفسير خود را در شعار نه شرقي، نه غربي، جمهوري اسلامي منعكس مي‌كرد. در شعار استقلال مي‌خواستيم اين پيام را برسانيم كه براي مبارزه با حكومت شاه نيازي نداريم زير پرچم حكومت ديگري برويم. قبل از انقلاب اسلامي و در برخي ديگر از انقلاب‌ها، معمولا براي مبارزه با آمريكا چاره اين بود كه به بلوك شرق، شوروي و اقمار وابسته به شوروي پناه مي‌بردند و مبارزه‌ خود را عليه رژيم وابسته حاكم سامان مي‌دادند. در شعار نه شرقي، نه غربي، جمهوي اسلامي، مردم مي‌گفتند كه با اتكا به شرق و غرب نمي‌خواهيم مبارزه خود را سامان دهيم و با اتكا به جمهوريت مردم و الهام‌گيري از كليت نظام رهايي‌بخش اسلام مي‌خواهيم رژيم وابسته را سرنگون كنيم.» اين عضو شوراي مركزي جبهه مشاركت با تاكيد بر اينكه استقلال هيچ كشوري بدون داشتن مردم و جامعه با هويت تحقق نمي‌يابد، تصريح كرد: «در اينجا است كه سخنراني‌ها و روشنگري‌هاي دكتر شريعتي در تولد افراد آزاد و آگاه اهميت خاصي مي‌يابد و هشدارهاي امام (ره) ‌درباره‌ اينكه بايد روي پاي خود بايستيم و متكي به غير نباشيم در اين شعار نهفته است.» وي تاكيد كرد: «ما در شعار استقلال به دنبال اين بوديم كه ضمن ارتباط و تعامل با جهان خارج، هرگز هويت ملي و ديني خود را فراموش نكنيم، ما بر اين باور بوديم كه با طرح نام جمهوري اسلامي ايران، به دنبال مثلث، جمهوريت، اسلاميت و ايرانيت هستيم و تحقق هيچ كدام از اين سه اصل را بدون ديگري امكان‌پذير نمي‌دانستيم.» * هرگونه تفسير از حكومت اسلامي كه دربردارنده چيزي جز جمهوري اسلامي باشد انحرافي است اين استاد دانشگاه با تاكيد بر وجود پيوند عميق ميان جمهوريت، اسلاميت و ايرانيت، تصريح كرد: «هر گونه تعبير از جمهوري اسلامي منهاي پذيرش اين پيوند عميق، ما را به مسير درست هدايت نمي‌كند. تفسير مردم از حكومت اسلامي تعريف شده است و استقلال و آزادي و دو بال اين شعار و تفسير ما از حكومت اسلامي معادل جمهوري اسلامي است.هرگونه تفسير از حكومت اسلامي كه دربردارنده چيزي جز جمهوري اسلامي باشد انحرافي است و اساس نظام را زير سوال مي‌برد.» * در مناسبات اجتماعي به دنبال شايسته‌سالاري و تحكيم همبستگي ملي هستيم وي همچنين دومين شاخص حكومت اسلامي از نظر انقلابيون را حكومت عدل علي ‌(ع) برشمرد و افزود: «ما بر اين باور بوده و هستيم كه تا حكومت چهره علوي پيدا نكند، امكان حاكم شدن اسلام ناب محمدي (ص) وجود ندارد. در شعار برادري، برابري، حكومت عدل علي با دو عنصر برادري كه روح معنويت و همبستگي ذاتي و بنيادي همه انسان‌ها و برابري حقوقي كه در دل مفهوم برادري نهفته است، حكومت علي (ع) را تفسير كرديم؛ بنابراين با تكيه بر اين اصل تاريخي كه همه انسان‌ها از يك ريشه واحد هستند و هيچ انساني نمي‌تواند خود را برتر از ديگري بداند، به لحاظ حقوقي برابري را جست‌وجو مي‌كنيم اما در مناسبات اجتماعي به دنبال شايسته‌سالاري و تحكيم همبستگي ملي هستيم.» * امام (ره) به آزادي انديشه براي همه معتقد بود بديعي در ادامه درباره مفهوم آزادي از ديدگاه انقلابيون تصريح كرد: «امام (ره) به آزادي انديشه براي همه و از جمله مخالفان حكومت اسلامي قائل بودند. مراد امام فقط ابراز عقيده‌ نبود، بلكه تامين امنيت براي مخالفان هم در دل فرمايش امام (ره)‌ مستتر بود و خط قرمز براي امام توطئه عليه كشور و اقدام مسلحانه عليه امنيت ملي است.» اين فعال سياسي با اعتقاد بر اينكه انقلاب ما نسبت به ساير انقلاب‌ها كم هزينه‌تر و سريع‌تر صورت گرفت، تصريح كرد: «سرعت پيروزي انقلاب به حدي بود كه امكان اينكه يك هسته مركزي بتواند استراتژي اداره كشور را پس از پيروزي تعيين كند به وجود نيامد. لذا نمي‌توان گفت همه كساني كه در انقلاب اسلامي شركت داشتند جوهر انديشه‌شان كاملا يكسان و مطابق آرمان‌هاي انقلاب بود و به يك شكل به پديده‌هاي سياسي، اجتماعي، اقتصادي و فرهنگي توجه مي‌كردند. گروهي بودند كه نظام شاهنشاهي را منهاي بي‌بند و باري و بي‌حجابي و مشروب‌خواري، نظام نسبتا مطلوبي مي‌دانستند و با آن مشكلي نداشتند.» وي با بيان اينكه وابستگي رژيم شاه به حكومت‌هاي بيگانه و بدون مشروعيت مردمي دليل مبارزه با اين رژيم بود، اظهار داشت: «شاه جوان 22 ساله‌اي بود كه به قدرت رسيد و شاهد بود پدرش را با تحقيرآميز‌ترين حالت ممكن از كشور بيرون كرده و بجاي پدرش او را به سلطنت رسانده بودند. شاه در اوج بي‌تجربگي و بي‌شخصيتي از يك سو و توهين به پدر، رهبري كشور را تحت زعامت اجانب ‌پذيرفت و از زمان به قدرت رسيدن تا 28 مرداد 1332 عملا اقتدار حكومتي نداشت؛ چراكه با وجود پايان جنگ جهاني دوم در ايران متفقين در كشور حضور داشتند و از آن به بعد هم به دليل آزادي‌هاي ناشي از عدم وجود حكومت مركزي مقتدر، تمام احزاب و گروه‌هاي سياسي فعال بودند. تعداد و تنوع نشريات اين دوران گواه اين موضوع است.» وي افزود: «شاه در جريان ملي شدن صنعت نفت كه از سال 1329 آغاز شد، نه تنها هيچ نقشي در ملي كردن صنعت نفت ايفا نكرد؛ بلكه يكي از عوامل اصلي مقابله با اين حركت بود و وقتي در راه مبارزه با نهضت ملي در 25 مرداد 1332 مجبور به ترك كشور ‌شد، فقط وقتي ‌توانست دوباره به قدرت برسد و به مملكت برگردد كه با اتكا به قدرت آمريكا باشد. بديهي است چنين فردي خود را وامدار كساني مي‌داند كه او را به قدرت رسانده‌اند.» * ادعاي حكومت كردن بدون مقبوليت مردمي، مشروعيت ندارد اين فعال سياسي با اشاره به يكي از جملات معروف امام خميني (ره) خطاب به شاه، تصريح كرد: «امام به او مي‌گفت: نوكر و غلام حلقه به گوش اجنبي نباش. چون براي يك ملت بدتر از اين چيزي نيست كه حاكمش غلام حلقه به گوش ديگران باشد. براي نمونه قانون كاپيتولاسيون اقتدار حاكميت ملي را به وقيحانه‌ترين شكل زير سوال مي‌برد. مجموعه اين عوامل باعث شد كه مردم بر استقلال و اقتدار حكومت با اتكاء به مبناي اصلي حكومت يعني مردم تاكيد كنند.» وي افزود: «شيوه‌ حكومت كردن هميشه مبتني بر يك انديشه است و انديشه‌ ما اين بود كه مي‌خواهيم با اتكا به انديشه‌ ديني حكومت را اداره كنيم و كساني كار اداره‌ امور را به عهده مي‌گيرند كه مردم آنها را انتخاب كرده باشد. لذا اين باور در نزد بسياري از انقلابيون طرفدار خط امام وجود داشت كه ادعاي حكومت كردن بدون مقبوليت مردمي، حتي مشروعيت هم ندارد.» * عده‌اي دنبال حذف جمهوريت از شاكله نظام هستند اين عضو شوراي مركزي جبهه‌ مشاركت با اشاره به اينكه در مقابل چنين تفكري تفكر ديگري وجود داشت كه راي مردم را صرفا منشاء مقبوليت مي‌دانست، تصريح كرد: «اين دو تفكر در بين كساني كه با شاه مبارزه مي‌كردند وجود داشت و بعد از آن هم عده‌اي صرفا راي مردم را منشاء مقبوليت مي‌دانستند و هنوز هم اين ديدگاه خود را به انحاء مختلف ابراز مي‌كنند و دنبال حذف جمهوريت از شاكله نظام هستند.» بديعي با اشاره به شعار ديگري كه از سوي مبارزان با رژيم گذشته قبل از پيروزي و بعد از آن مطرح مي‌شد، گفت: «دو شعار مطرح مي‌شد؛ حزب فقط حزب‌الله رهبر فقط روح‌الله و حزب ما حزب خداست، رهبر ما روح خداست. با وجود شباهت‌هاي ظاهري، اين دو شعار مضمون‌ و محتواي متفاوتي داشتند. در شعار اول، انحصارطلبي حزبي و فكري بيداد مي‌كند، در حالي كه كساني كه شعار دوم را مطرح مي‌كردند صرفا به معرفي شناسنامه حزبي و سياسي خود مي‌پرداختند و منكر فعاليت ديگر احزاب و گروه‌هاي سياسي نبودند.» بديعي از ديگر آسيب‌هايي كه به دليل سريع انجام شدن انقلاب ما را تهديد مي‌كرد، ورود برخي عناصر فرصت‌طلب بدون پشتوانه‌ فكري و مبارزاتي دانست و ادامه داد: «انقلاب ما سريع پيروز شد و فرصت سازماندهي فكري و تشكيلاتي پيدا نكرد. انقلاب ما به انقلاب مشت، نوار و راهپيمايي معروف بود و عمده مبارزات مردم با حضور در راهپيمايي‌ها شكل مي‌گرفت. بنابراين برخي عناصر فرصت‌طلب ‌توانستند آن زمان كه انقلاب را در آستانه‌ پيروزي ‌ديدند خود را وارد مبارزات كنند. چنين ويژگي يك ضعف ديگري را به دنبال داشت و آن اينكه علاوه بر نبود امكان سازماندهي تشكيلاتي، مجالي براي فرصت‌طلبي فراهم مي‌كرد. در چنين شرايطي منتقدان دلسوز كنار گذاشته مي‌شوند و متملقان جاي آنها را مي‌گيرند.» بديعي با تاكيد بر اينكه جرياني كه جمهوريت را نفي مي‌كند از ابتداي انقلاب وجود داشته اما با وجود امام (ره) و شعارهاي غير قابل تفسير ايشان مجالي براي بروز و ظهور پيدا نمي‌كرد، ادامه داد: «وقتي كه امام (ره) مي‌گفتند ميزان راي مردم است، يا مجلس در راس همه امور است، با مردم بزرگي نكنيد و يا مي‌گفتند به من رهبر نگوييد و من خدمتگذار مردم هستم اين سخنان از آنچنان وضوحي برخوردار بود كه نمي‌شد در آن شبهه ايجاد كرد و چنين ادبياتي مردم‌سالاري را در اداره حكومت به عنوان محور مطرح كرده است. اما جرياني از ابتدا براي راي مردم نقش تزئيني و تائيدي در نظر مي‌گرفتند و معتقد بودند كه رهبران موظفند مطابق احكام دين عمل كنند و به مردم پاسخگو نيستند.» وي افزود: «طرفداران اين تفكر مردم را مانند گله‌اي مي‌دانند كه بايد چوپان آنها را راه ببرد و مي‌گويند عوام جاهلند و عاقلانه نيست كه عالمان به راي جاهلان متمسك شوند و بر همين اساس مي‌گويند كه آيا حكومت مردم بر مردم يك شعار عوامانه نيست؟ شايد چنين ديدگاهي در نگاه اول درست باشد. اگر به شكل دموكراسي بدون توجه به ماهيت آن پرداخته شود ادعاي اين افراد چندان هم بيراه نيست.» اين عضو شوراي مركزي جبهه مشاركت اولين شرط تحقق دموكراسي را پذيرش برابري حقوقي انسان‌ها نه برابري ظرفيت‌هاي طبيعي آنها برشمرد و ادامه داد: «بايد امكان طرح آراء و انديشه‌ها و تامين امنيت بعد از طرح نظر و انديشه براي افراد فراهم شود. در جامعه‌اي كه اين حق براي مردم به رسميت شناخته نشود، امكان تحقق دموكراسي وجود ندارد. مهمترين اصل براي تحقق دموكراسي اين است كه همه مردم داراي حق يكسان باشند و امكان طرح عقايد و انديشه‌ها فراهم شود. در جامعه آزاد، انديشمندان بازتوليد و تكثير مي‌شوند و انديشمندان به ظاهر يك راي در صندوق مي‌اندازند اما به تعداد افرادي كه از انديشه آنان متاثر شده‌اند، بازتوليد شده‌اند.» * شعارهاي انقلاب بايد به زبان جديد براي نسل‌هاي جديد تكرار شود اين فعال سياسي با دفاع از تمام شعار‌هاي مطرح شده در زمان انقلاب، در عين حال براي انتقال پيام انقلاب به نسل‌هاي بعدي بر ضرورت پوست‌اندازي از شعارها تاكيد كرد و افزود: «بايد شعارهاي انقلاب به زبان جديد براي نسل‌هاي جديد تكرار شود. شعارهاي انقلاب به فطرت سالم همه انسان‌هاي آزاده متكي است و دليلي براي عدول از اين شعارها وجود ندارد و قابليت دفاع از اين شعارها وجود دارد.» * مردم از صاحبان قدرت شعار نمي‌خواهند وي در عين حال به تفاوت عمده‌ شرايط پيش از پيروزي انقلاب و پس از آن اشاره كرد و گفت: «تا زماني كه ما قدرت را به دست نداشتيم، مردم بر مبناي شعارهايمان درباره‌ ما قضاوت مي‌كردند؛ اما زماني كه ما وارد قدرت شديم مردم از صاحبان قدرت شعار دادن نمي‌خواهند و انتظار عمل به شعارها را دارند و شيوه تحقق آن شعارها است كه معيار سنجش كارنامه ما قرار مي‌گيرد.» بديعي ريشه برخي از بدبيني‌ها در ميان مردم به بعضي شعارها را بدبين شدن به شيوه عمل به آن شعارها برشمرد و گفت: «مردم به ذات آن شعارها بدبين نشده‌اند ونخواهند شد. اين بدبيني، تازيانه تكامل است كه بر ما فرود آمده است. امروز هم ممكن است افرادي با شعارهايي مردم را فريب دهند اما در درازمدت قهر مردم را با خود خواهند داشت.» اين عضو شوراي مركزي جبهه مشاركت تاكيد كرد: «آنچه مهم است، تلاش براي استقرار يك جامعه پرسشگر و مسوول است كه از سياست تعريف كرسي قدرت نداشته باشيم و بپذيريم كه سياست در معناي بسيط آن حضور همه مردم در صحنه است و سياست در معناي عميق آن در انتخاب تنها معنا نمي‌شود بلكه در عزل هم تعريف مي‌شود. اگر مردم يك كشور توانستند به راحتي مسوولاني را كه به شعارشان عمل نمي‌كنند عزل كنند، روز تولد حكومت مردم‌سالار خواهد بود. اما اگر نظام حكومت به گونه‌اي ترسيم شود كه مردم حق عزل نداشته باشند، آن حكومت شبه مردم‌سالار خواهد بود.» گفت‌وگو از خبرنگار ايسنا: مريم آريايي																							 
, ... دكتر صادق طباطبايي در ادامه‌ي گفت‌وگو با خبرنگار گروه تاريخ خبرگزاري دانشجويان ايران(ايسنا) درباره‌ي ”روند تحول و تطور گرايشات فكري و سياسي در ايران“ افزود: « بعد از قيام 15 خرداد رفقا به اين نتيجه رسيدند كه مبارزه‌ي مذهبي، عملي ارتجاعي و بر مبناي تفكر ايده‌آليستي است و لذا غيرعلمي و باطل است و حركت مذهبي نيز به انحراف در صفوف مبارزه و در نهايت به كند كردن آن مي‌انجامد و از اين رو خيانت به انقلاب خلقي است. همين امر باعث شد ما فعاليت‌هاي خود را با ايجاد واحدهاي اسلامي دانشجويي در درون انجمن‌هاي اسلامي متمركز كنيم.» «ايجاد سازمان چريك‌هاي فدايي خلق كه با تحولاتي در داخل و خارج كشور همراه بود ، نگرشي را در ميان پاره‌اي از جوانان به وجود آورده بود كه بر اساس آن نقطه‌ي ضعف جريانات مذهبي را غير انقلابي بودن آنها مي‌دانستند. در همين دوران بود كه “سازمان مجاهدين خلق ايران” –كه اكثرا شاگردان بازرگان، طالقاني در نهضت آزادي بودند كه از آن سازمان جدا شدند- به صورت زيرزميني در تدارك قيام مسلحانه برآمدند، اعلام موجوديت اين سازمان با ظاهر انقلابي و مسلمان، حالت سرخوردگي از اسلام را در ميان جوانان از بين برد. سازمان مجاهدين خلق خيلي زود در دام ساواك گرفتار آمد و اغلب سران و اعضاي آن دستگير و به جز مسعود رجوي همگي اعدام شدند. البته اين سازمان در چند سال بعد با نفوذ عناصر مشكوك از مشي اسلامي خود عدول كرد و طي يك تصفيه خونين و اعدام درون سازماني پاكبازان مسلمان خود اعلام داشت كه از ابتدا داراي مرام ماركسيستي بوده است.» طباطبايي گفت: « بعد از سال1342 و پس از كشتار 15 خرداد، دستگيري امام خميني و به زندان رفتن و سپس تبعيد ايشان، همان گونه كه در آغاز بدان اشاره كردم، بزرگان دين و سياست دور هم جمع شدند. امام موسي صدر، شهيد مطهري ،شهيد بهشتي و .... با طرح اين پرسش كه چه بايد كرد؟ و چرا تاكنون كليه مبارزات اسلامي و ديگرحركات سياسي در ايران شكست خورده است ؟و از اين پس چه بايد بكنيم؟اين حضرات جلساتي چند دور هم جمع شدند. پس از چند جلسه تحليل تاريخي و بحث تئوريك به اين نتيجه رسيدند كه حركتي را بايد آغاز كنند كه مبتني بر سه بعد عقيدتي ، سياسي و قهريه باشد و چنانچه از نقطه آغازين بر روي اين سه بعد حركت كنيم، در پايان با ايجاد نهادي سه بعدي و حجمي مواجه خواهيم بود كه بر اساس آن جامعه را از وضعيت نامطلوب و نابسامان آن خالي كرده‌ايم و صورتي جديد به آن داده‌ايم كه همان حركت انقلابي خواهد بود.» طباطبايي در ادامه به تشريح سه بعد اخير پرداخت و گفت:«بعد عقيدتي يعني بايد تمام نگرش‌ها و نيازها و راه حل ها منطبق و برخاسته از جهان بيني و نگرش وتفكر اسلامي باشد، بعد ايدئولوژي كه در راس آن فقيهي بلامنازع و مرجعي علي‌الاطلاق قرار دارد كه خود نيز در كوران مبارزه و عمل به گونه‌اي كه براحتي پاسخ گوي نيازهاي زمان و مكان صيقل يافته، تعميق ومتحول گشته است.» « در بعد دوم يعني بعد سياسي مردم نيز بايد سياسي شوند. سياسي يعني چه؟ كار سياسي چنين تعريف مي‌شود: هر تفكر، تلقي و فعلي كه در افكار عامه جلب توجه كند، سياسي است. پس نيازهايي كه ما تشخيص مي‌دهيم و راه حل‌هايي كه ما از مكتب براي برطرف كردن نياز ارائه مي‌دهيم، بايد بتوانند در مقياس جامعه جلب توجه كند، بنابراين بايد در درون مردم رفت و مردم را با مسايل آشنا كرد و ذهن آنها را انباشت و از مردم عكس العمل گرفت. در چنين حالتي مردم پيوسته در صحنه سياسي حضور خواهند داشت. بعد سوم قوه‌ي قهريه است به اين ترتيب كه هر جا لازم بود در صورتي كه نتوانيم دفاع كنيم بايد يورش ببريم. از اين رو چند سازمان زير زميني مقاومت مسلحانه نيز به وجود آمد. حال ما مرجع علي‌الاطلاق داريم كه راهگشا و پرچمدار است، بايد وضع فعلي جامعه را بشناسيم و مبتني بر تشيع و اجتهاد باز، به ايجاد تحولاتي در شرايط موجود بپردازيم و آن گاه همه‌ي اين مسايل را به ميان توده‌هاي مردمي منتقل كنيم.نقش و وظيفه آخر را دانشگاهيان و روحانيان و روشنفكران مذهبي بر عهده دارند.» به گفته‌ي وي مبناي تصميم گيران در اين برهه بر اين بود كه با تعميق ايدئولوژي متناسب با شرايط ،برنامه‌هايي تدوين مي‌شود و فكر مذهبي در جامعه رشد مي‌كند، با حركت مستمر بر روي اين ابعاد سه گانه است كه در بهمن ماه 57 جامعه از نظام قبلي خود تخليه مي‌شود و انقلابي به پيروزي مي رسد. حال مي توانيم به اين قضيه بپردازيم كه علل شكست جنبش هاي قبلي چه بوده است؟جنبش هاي قبلي نظير مشروطه بعد نظامي و سياسي داشت ولي فاقد بعد عقيدتي بود، لذا با حركت بر روي دو محور حركتي سطحي بوده است ومحكوم به شكست. قيام ميرزا كوچك خان جنگلي، بعد مسلحانه داشت، بعد عقيدتي داشت ولي بعد سياسي نداشت، يعني مردم در آن غايب بودند. همين طور قيام كلنل محمد تقي خان پسيان در خراسان نيز بعد نظامي داشت، بعد عقيدتي داشت ولي بعد سياسي به معني حضور اقشار مردم را فاقد بود و لذا محكوم به شكست گرديد، و اين در حالي بود كه در انقلاب اسلامي مرجع توانمندي با پرچم ايدئولوژي حاكم بود، مردم در صحنه بودند و قوه‏ي قهريه نيز حضور داشت، لذا با حضور همه جانبه‏ي مردم در هر كدام از اين زمينه‏ها، ايدئولوژي نيز به درون مردم راه يافت. در اين انقلاب اين روشنفكران حوزوي و دانشگاهي هستند كه به پيش مي تازند و مردم ومساجد را با خود همراه دارند. در همين ارتباط است كه از سال هاي 45 - 44 علي شريعتي با حركت انفجاري فرهنگي خود تاثيري شگفتي زا در مقياس كل جامعه بر جاي مي‏گذارد،در آن شرايط در مقابل خوراك فكري كه براي گروه‏هاي ماركسيستي از كشورهاي پيشرفته‏ي ماركسيستي مي‏رسيد. كتابهاي مذهبي به تنهايي پاسخگو نبودند، لذا آموزش هاي نوين علمي و مذهبي براي مبارزه و حركت پيشرو و براي سياستي كه انتهاي آن بايد پيروزي باشد، ضروري بود و چنين نگرشي تا آن زمان ريشه‌اي در درون تشكيلات سنتي مذهبي نداشت. بنابراين با يك حركت جامعه شناسانه و نگرش علمي و مذهبي مقتضي با شرايط نوين جهان، علي شريعتي و مرتضي مطهري وارد مي‌شوند و جامعه‌ي جوان و انتلكتويل دردمند را مجهز به سلاح ايمان مذهبي و علم و فرهنگي مي سازند، كه پايه‌هاي آن بر انديشه‏‌ها و آرمان‌هايي است كه بر بينش يك مرجع روشن ضمير مذهبي استواراست، به اين ترتيب دشمن نتوانست آن حركت را متوقف كند. و اينجاست كه يك مرتبه دانشگاه متحول مي‏شود. و به اين ترتيب يك مرتبه جنبش روشنفكري عظيم مذهبي، در سراسر كشور پا مي‏گيرد و به تعبير امام موسي صدر “مساجد به دنبال دانشگاه‏ها به خيابان مي‏آيند” و اين در شرايطي است كه پرچمدار جنبش يك مرجع مذهبي است.» وي در ادامه گفت:« در اواخر بهارسال 57 شهيد بهشتي به آلمان آمده بود. ايشان قبلا 5 سال سرپرست مركز اسلامي هامبورگ بودند و در پايان سال 50 به ايران برگشتند. من دوران دبيرستان خود را در دبيرستان دين و دانش قم به رياست آقاي بهشتي گذراندم كه در آن زمان استاد درس زبان انگليسي ما دكتر بهشتي بود. بعداكه ايشان در سال 45 به آلمان آمد و از آنجا كه من در چارچوب انجمنهاي اسلامي فعال سياسي بودم و ايشان را مي‏شناختم، خيلي زود انجمن‏هاي اسلامي را به آقاي بهشتي متصل كرديم. سال 48 من دبير امور بين الملل اتحاديه‌ي انجمن هاي اسلامي دانشجويان در اروپا بودم (كه بعد ها با سازمانهاي دانشجويان مسلمان در كانادا و امريكا يكي شدند و در هم ادغام گشتند) كه انجمن هاي اسلامي را با امام در نجف مرتبط كردم. دكتر بهشتي به ايران آمد و بعد از او دكترمجتهد شبستري به آلمان آمدند و بعد از ايشان سيد محمد خاتمي و دكتر مقدم به ترتيب سرپرستي مركز اسلامي هامبورگ را به دوش گرفتند. گفتم كه در اواخر بهار سال 57 شهيد بهشتي به آلمان آمد و امام موسي صدر نيز دو روز قبل از آن از لبنان به منزل ما در بوخوم آمده بود. احساس من اين بود كه اين دو از قبل قرار گذاشته بودند، كه يكديگر را در آلمان ببينند.اين ديدار بعد از ماجراي 17 دي 56 بود كه روزنامه‏ي اطلاعات آن مقاله‌ي توهين آميز را درباره‏ي امام نوشته بود و مراسم چهلم‌هاي ادواري با بيانيه‏هاي پياپي امام برگزار مي‏شدند. آنروز بعدازظهر ما داشتيم در جنگل‏هاي اطراف بوخوم قدم مي‏زديم. آقاي بهشتي به آقاي صدر گفت: كه من دوست دارم بدانم كه چه در ذهن امام مي‏گذرد، كه ايشان اين گونه مردم را تشويق به حضور پياپي و بعضا خونين مي‏كنند. (آقاي صدر نيز در لبنان طبق تئوري سه بعدي، فرقه‏ي توانمند انقلابي بيرون آورد و اين درحالي بود كه در جامعه‌ي لبنان، بي هويتي، توسري‏خوري و دختراني كه از فرط فقر به روسپيگري روي آورده بودند و جواناني كه حداكثر پادوي ادارات بودند به حد نگران كننده‌اي رسيده بود. اين گروه توانمند انقلابي بر اساس تئوري سه بعدي به همت مردم، اسرائيل را از سرزمين لبنان براي اولين بار بيرون ريختند و نهضتي به پاداشتند كه امروز كه 25 سال از فقدان امام موسي صدر مي‏گذرد، هم‏چنان برپا و پوياست. ) آقاي صدر در جواب آقاي بهشتي گفت:به نظر من اين يك بزنگاه استثنايي تاريخي است ما، در شرايطي از حركت سياسي قرار داريم كه پيشگام آن يك مرجع مذهبي است و در صف اول لشكر، روشنفكر دانشگاهي قرار دارد. مذهبيون توانسته‏اند دانشگاه و مساجد را به دنبال خود بكشانند؛ اين حالت يك پتانسيل عظيم اجتماعي را به وجود آورده است. جهت حركت نيز نفي سلطنت در مقياس كل است، اگر اين جنبش متوقف شود ،ديگر سر باز نخواهد كرد. ايشان سپس خطاب به آقاي بهشتي گفتند: من نگران چيز ديگري هستم. نگران اينكه بعد از امام چه برنامه‏اي داريد،آقاي بهشتي گفت:نظر ما روي آقاي منتظري است،كه آقاي صدر گفت: من تعجب مي‏كنم كه شما اين گونه مي‏انديشيد، من شاگرد آقاي منتظري بوده‏ام و نسبت به ايشان ارادات خاصي دارم ،من ايشان را در مسايل فقهي بسيار توانا و مسلط و هوشيار مي دانم .اما مديريت يك جامعه و انقلاب و هدايت آن، درايت خاصي را مي طلبد كه من در آقاي منتظري با همه‌ي اخلاص و ارادتي كه به ايشان دارم نمي بينم. (زيرا ما بعد از انقلاب مساله‌مان فقط اداره‏ي كشور نيست ،مساله‏ي ما اداره و هدايت كشور با هم است. نظام‏هاي دموكراسي با شعار حكومت را مبتني بر خواسته هاي مردم اداره مي كنيم شكل گرفته كه فريبي بيش نيست، زيرا آنها با اين شعار كلاه بر سر مردم مي‏گذارند و خواسته‏هاي خود را به عنوان خواسته‏هاي مردم وانمود مي‏كنند وآن هم با روش به اصطلاح سنجش افكار). روش كار بدين گونه است. يكي از بزرگترين شيوه‏هاي نظام دموكراسي غربي‏ اين است كه مي‏گويد ما به هر چه كه مردم مي‏گويند،و مي خواهند سر مي‏نهيم . اما بعد در همه پرسي خواسته‏هاي خود را در فرم سوال از مردم مي‏پرسند و مردم نيز به گونه‏ي اي كه مطلوب زمامداران است پاسخ مي‏دهند. دكتربهشتي پرسيد؟ شما چه كسي را پيشنهاد مي‏كنيد؛ امام صدر بلادرنگ گفت: سيد محمد باقر صدر. دكتر طباطبايي در ادامه گفت‌:«در واقع جنبش فكري و نوين مذهبي كه پس از قيام 15 خرداد با حركت روشنفكرانه‏ي ، تلاش هاي بي‌امان و روشنگرانه‌ي شريعتي آغاز شد، جرياني پيشرو متناسب با نيازهاي عصر و برخاسته از ايدئولوژي اسلامي شد كه دين جوانان را نيز از آفت عوام زدگي نجات داد، حركتي كه پيشگامان آن روشنفكران حوزه و دانشگاه هستند و آرزوي ديرينه‌ي امام يعني «وحدت حوزه و دانشگاه» نيز در آن متبلور شده است ، از عوام زدگي و انحراف تفكر ديني به چپ يا به راست جلوگيري مي‏كند. پس از انقلاب اسلامي، تلاش امام براي مبارزه با ريشه‌هاي متحجر و واپسگراي دين سنتي و نيز مباني انحرافات عقيدتي در جريانات راست و چپ شروع شد.امام ابتدا مبارزه با جريان چپ را شروع كرد و بعد از آن نوبت به جريان راست افراطي رسيد، كه عمر ايشان متاسفانه كفاف نداد. كار بزرگ امام در تكوين مباني نوين در اصول و فقه با عنوان كردن نقش بر جسته و تاثير عناصر زمان و مكان در اجتهاد خلاصه نمي شود.گر چه عمر ايشان كفاف نداد تا نمونه هايي از اين اثرات را در حتي احكام اوليه عرضه كند. ولي ميراث بزرگي را بر جاي گذاشت كه تدوين آنها بر دوش شاگردان ايشان قرار دارد.پرداختن به اين مسايل از چارچوب بحث فعلي ما خارج است.هنگامي كه ايشان فتواي حلال بودن شطرنج و موسيقي را دادند نامه‏اي از يكي از علماي قم براي ايشان آمد كه مضمون آن چنين بود:“ در شان شما نيست كه به اين مسائل بپردازيد” امام در پاسخ جواب تندي دادند مبني بر اينكه «بشكند آن شاني كه با بيان احكام خدا متزلزل مي‏شود» و بعد در ادامه گفتند، اين تفكر كه شما داريد، اگر مبناي عمل ما قرارگيرد ما را به عصر حجر برمي‏گرداند، اين تفكر يعني اينكه اگر كسي صد متر مربع زمين داشت تا اعماق زمينش آب، برق و كابل تلفن نمي تواند،عبور دهد و تا اوج آسمانش نيز هيچ هواپيما و ... نبايد عبور كند و تفكر شما تفكري نيست كه نيازهاي عصر را پاسخگو باشد و در نامه ا‏ي ديگر قريب به اين مضمون مي ‏نويسند كه ”خون دلي كه پدر پير شما از اين جريان متحجر و مقدس مآب وعوامانه‌ي مذهبي خورده‏ از هيچ سازمان و گروهي نخورده است.» وي گفت:«اين جريان مذهبي با حركت اجتماعي مطهري و شريعتي در چارچوب فرهنگي مبتني بر مكتب پيشتاز تشيع نحله‏ي فكري غالب در جامعه شد و انقلاب را به پيروزي رساند. بعد از انقلاب رخوتي به وجود آمد. زيرا سرنگوني رژيم و نظام پهلوي از اهداف اصلي بود كه به آن رسيده بوديم، حال مي بايست تغييري در مبنا و هدف مبارزه به وجود مي آمد، همين غفلت باعث شد يك عده گمان كنند كه به هدف رسيده‏اند و هدف ديگري ندارند.از اينجا اختلاف نظر در چگونه حركت كردن و چگونه به سرانجام رسيدن به وجود مي‏آيد و دو تفكر چپ و راست يكي متكي به سنت و ديگري متمايل به اقتضائات زمان و دنياي مدرن شكل مي‌گيرد و به عبارتي دو جريان چپ و راست يا محافظه‏كار و اصلاح‏طلب به وجود مي آيند كه هر كدام مباني فكري خاص خود را دارند.» وي افزود:«در اين ميان تفكرات ديگري نيز وجود داشتند كه به مرور يا ادغام شدند و يا شكست خوردند ولي جريان فكري متكي به نگرش سنتي با وجود شكست مقطعي‌ در زمان حيات امام، امروز چون سيلي عظيم براي مقابله با ميراث تفكر سه بعدي محصول فكر و حركت امام به راه افتاده است. امروز فكر و انديشه‏ي امام، با خطر جدي مواجه شده است.مدتي است از پويايي آن كاسته شده است و مي‏رود كه قادر به درك شناخت زمان و مسايل روز در جهان نشود. نگراني من اين است كه ظاهرا سردمداران و متوليان عقيدتي جامعه، تحولات ده سال اخير جهان را به دليل اشتغالات ذهني و روزمرگي سياسي لمس نكرده اند ولذا نمي توانند منطبق با حركت زمان و مبتني بر نيازهاي زمان و مكان حركت كنند.دريغ است فرصت تاريخي بدست آمده به رايگان از دست برود. متاسفانه نسل جوان امروز ما از اين مطالبي كه نقل شد، بي اطلاع است زيرا شتاب تحولات به قدري سريع است كه مجال تفكر را از همگان سلب كرده است.» هنگامي‌كه نسل جوان امروز ما با وجود حضورنسل اول از اين مسايل بي‏اطلاع است، نسل‏هاي بعدي چگونه مي‏توانند به درك اين حقايق نايل آيند و پاسخي ايدئولوژيك براي مشكلات مستحدثه‌ي خود پيدا كنند، متاسفانه زمامداراني كه متولي انديشه‏ي مذهبي هستند،مجال پرداختن به اين مسايل را ندارند و اگر اين وضع چند صباحي ديگر ادامه پيدا كند، شتاب تحولات آن چنان زياد مي شود كه نسل جوان امروز را نسلي به كلي بريده از گذشته مي سازد. نسلي كه در فضايي آويزان است و در جهان آينده نيز احساس خلا مي‏كند.پرداختن در صد كمي از جوانان به مسايل عبادي و شركت آنان در مراسم عبادي دسته‌جمعي –به دلايل تعلقات خانوادگي يا گروهي و سازماني و ....- نبايد چشم ما را بر واقعيات ببندد.» وي در ادامه‌ي گفت‌وگوي خود با ايسنا خاطر نشان كرد:«متاسفانه امروز بسياري از جوانان حتي نمي‏توانند تصور كنند كه مذهب چگونه مي‏تواند پاسخگوي نيازهاي عصر باشد. اگر اين روال ادامه يابد اين نحله‌ي فكري مسلما به سمت سردي و افول خواهد ‏گراييد.» «جنبش‏هاي ماركيستي نيز خيلي زودتر از اينكه نظام اتحاد جماهير شوروي به فرو پاشي منجر شود رو به ضعف نهادند، زيرا جهان سرمايه‏داري كه هدف مبارزه براي جنبش‏هاي ماركسيتي بود، خيلي زود خود را متحول كرد. خيلي زود درك كرد كه بايد نيازهاي قشر كارگر را برآورده كند، بنابراين حد نصابي را براي كارگر با ايجاد سنديكاها و سازمان‏هاي حافظ منافع كارگر پذيرفت.زماني كه يك كارگر اروپايي خود را با كارگر اتحاد جماهير شوروي مقايسه مي‏كرد، هرگز شعار ماركسيستي در ذهن او جذبه ايجاد نمي‏كرد، زيرا خود را مرفه‏تر از كارگري مي‌ديد كه در كشور حافظ منافع طبقه‏ي كارگر زندگي مي‏كرد، هم چنين حزب طبقه‏ي كارگر در جوامع سوسياليستي وقتي ديد كه در جوامع سرمايه‏داري كارگر مرفه‏تر از اوست و سازمان‏هاي مدني حافظ منافع كارگر وجود دارند، رفته رفته ميل و گرايش و اعتقاد به دولت خود را از دست داد و مالا با يك حركت آقاي گورباچف اتحاد جماهير شوروي فروپاشيد. با فروپاشي اتحاد جماهير شوروي بسياري از سازمان‏هاي وابسته به سوسياليسم خود به خود تحليل رفتند. سازمان‏ها و احزاب ديگري كه وابسته به قدرت بودند به مرور و در پي تحولات جديد انگيزه‏ي بقا را از دست دادند. زيرا آنها به اين امر انديشيدند كه پس از تضاد طبقاتي ما به يك جامعه‏ي بي‏طبقه دست مي‏يابيم كه از لحاظ تئوريك نيز اين امري غير معقول است، زيرا اگر حركت تاريخ را مبتني بر تضاد طبقاتي بدانيم تحول و تكامل از حركت باز مي ماند و ديگر حركتي را شاهد نخواهيم بود. پس چرا اين چنين شتابان به طرف مرگ حركت مي‏كنيم؟ نظام عقيدتي چين كمونيست كه روزگاري نه چندان دور رهبران ايديولوژيك شوروي را به سازشكاري و رويزيونيسم ( تجديد نظر طلبي ) متهم كرده و از تضاد آنتاگونيستي و مرگ آفرين خود با سيستم عقيدتي اتحاد جماهير شوروي دم ميزدند خيلي زود شرايط جهان نوين را درك كردند.چين حافظ منافع طبقه‌ي كارگر امروز به چنان توليد اقتصادي رسيده است كه بازارهاي مصرفي آمريكا را قبضه كرده است.در پارلمان چين هيچ يك از نمايندگان را با لباس هاي سنتي مائوتسه تونگ نمي بينيم.دبيرخانه مركزي حزب يكسره در دست نيروهاي جوان قرار گرفته است.ديگر از شعارهاي آتشين  پرولتارياي سراسر جهان متحد شويد خبري نيست و اين همه در زماني كمتر از 15 سال دگرگون شده است.وقتي مبناي تفكري كه دست‏مايه‏ي حركت است فرو پاشيد، سازمان‏ها نيز به سمت مرگ مي‏روند. وي با طرح اين پرسش به گفت‌وگوي خود پايان داد &nbsp;كه “اينك اين سوال مطرح است كه در حال حاضر وظيفه‏ي ما چيست؟»																							 
, وزير علوم، تحقيقات و فناوري دانشگاه تهران را نقطه قوت نظام آموزش عالي كشور عنوان كرد. به گزارش خبرنگار «آموزشي» خبرگزاري دانشجويان ايران (ايسنا) ، دكتر توفيقي در مراسم پاياني نشست رؤساي دانشگاههاي كشور در باغ نگارستان با تبريك هفتادمين سالگرد تأسيس دانشگاه تهران افزود: اين دانشگاه بايد افتخار ايرانيان باشد، چرا كه دانشگاه تهران نقطه قوت نظام آموزش عالي كشور است و همه موظفند از آن حمايت كرده و در سرعت‌بخشي به تحولات آن بكوشند. وي افزود: حدود يك سال و نيم قبل موضوع برنامه چهارم با شعار توسعه مبتني بر دانايي آغاز شد و اين سؤال كه چه ساختارهايي تغيير مي‌كند، اذهان را به خود مشغول كرد. وزير علوم، تحقيقات و فناوري چگونگي تبديل علم به ثروت را اولين مقوله در توسعه علمي مبتني بر دانايي عنوان كرد و گفت: پيش از اين دانشگاه محل فعاليت نظري بود كه پس از مدتي اين مفاهيم به تنهايي كافي به نظر نرسيد و مهارت به آن افزوده شد. دكتر توفيقي همچنين گفت: پس از گذشت مدتي نوآوري نيز مد نظر قرار گرفت و دانشجو به عنوان نوآور و استاد به عنوان تبديل كننده دانشجو به نوآور شناخته شد.																							 
, دكتر سيروس قطبي، رييس دانشكده مهندس شيمي دانشگاه صنعتي شريف در گفت‌وگو با خبرنگار سرويس آموزشي خبرگزاري دانشجويان ايران (ايسنا) ، با اشاره به ابلاغ آيين‌نامه افزايش ضريب بهره‌وري اعضاي هيات علمي در دانشگاهها، تصريح كرد: راهكار موثر و پايدار در اين خصوص، افزايش مطلوب حقوق و مزاياي اساتيد است و اينگونه طرحها كه جزو حقوق و بازنشستگي اساتيد محسوب نمي‌شود، به بهبود وضعيت فعلي كمكي نمي‌كند. وي با اشاره به كمي حقوق اساتيد و اعضاي هيات علمي دانشگاه‌ها، گفت: اينگونه راه‌حلها همچون طرح تمام وقتي اساتيد راهكارهاي مقطعي است كه موثر نيست. وي با بيان اينكه اين طرح با تغييراتي در شاخصها و معيارهاي آن در دانشگاه صنعتي شريف نيز اجرا مي‌شود، خاطرنشان كرد: اين طرح با در نظر گرفتن اصول كلي آن ولي متفاوت با ساير دانشگاهها، اجرا مي‌شود. به اعتقاد وي، اجراي اينگونه طرحها باعث حذف برخي از اساتيد از سيستم دانشگاهي مي‌شود، چرا كه برخي از اساتيد كه خود را جزو اين طرح و حائز شرايط افزايش حقوق نمي‌دانند، از حضور موثر و مفيد در دانشگاه خودداري مي كنند. وي با بيان اينكه اگر هدف از اين طرحها ارتقاي سطح آموزش و پژوهش در دانشگاه است مي‌توان با افزايش بودجه تحقيقاتي و پژوهشي دانشگاه براي نيل به اين هدف جامعه عمل بپوشانيم، گفت: به عبارت ديگر افرادي كه در زمينه پژوهش و تحقيقات فعالترند، از اين طريق از تسهيلات بيشتري برخوردار مي شوند.																							 
, *امام(ره)اسلام مجسم بود* مرضيه دباغ: *خطر سوء برداشت از ديدگاههاي امام (ره) وجود دارد *هركس در بازگويي حقايق انقلاب كم‌كاري كند،بايد در برابر خدا پاسخگو باشد																							 
, ظاهرش آرام بود و متانت رفتار و صميميتش اين آرامش را به خوبي نشان مي‌داد. با همين آرامش نيز وارد بحث شد اما هرچه پيش مي‌رفت، نگراني‌ها و دغدغه‌هاي ذهني‌اش ‌آهسته آهسته آشكار مي‌شد. نگراني از اينكه نكند ما امانت‌دار خوبي نباشيم و انقلاب كه امانت امام است به بيراهه برود و نكند كاري كنيم كه جوانان، امام(ره) را به درستي درك نكنند، نكند كه زياده‌خواهي‌هاي برخي ديدگاه‌هاي امام(ره) را تضعيف كند. به هر كدام از اين حرف‌ها كه مي‌رسيد، لحظه‌اي سكوت مي‌كرد و سپس حرفهايش را ادامه مي‌داد. سعي مي‌كرد حسرت سال‌هايي كه در كنار امام(ره) بود در نگاهش پديدار نشود، ولي مي‌شد. لحظاتي كه در كنار «مرضيه حديدچي دباغ» بوديم با همين اوصاف گذشت. با او از خيلي چيز‌ها صحبت كرديم و او بحث‌ها را مدبرانه مطرح و با ديدگاه امام(ره) مقايسه مي‌كرد. صحبت‌هاي خود را با خلاصه كردن زندگي شصت و شش ساله‌اش در چند جمله آغاز كرد:« متولد 1318 در شهر همدان هستم و در يك خانواده كاملاً مذهبي بزرگ شده‌ام. درس را از مكتب آغاز كردم و بعد از خواندن قرآن و بوستان و گلستان و ازدواج در سن 14 سالگي، تحصيلات خود را در حوزه به پايان بردم.» از اساتيد خود نيز سخن گفت، از شهيد سعيدي، شهيد صالحي، سيدمحمد باقر موسوي همداني، حاج خليل خوانساري و حاج كمال مرتضوي. *** ايسنا:‌ چه زماني با حضرت امام خميني (ره) آشنا شديد؟ دباغ: سال 1342 با مسائلي كه بعد از رحلت آيت‌الله العظمي بروجردي به وجود آمد، با نام امام آشنا شدم اما ايشان را تا سال 1353 كه از ايران مهاجرت كردم نديدم. در نجف به محضر امام رسيدم كه متوجه شدم ايشان مرا از نامه‌هاي استادم، شهيد سعيدي، به خوبي مي‌شناسند. ايسنا: شما لحظات زيادي را در كنار امام (ره) بوديد. تصور مي‌كنيد اگر ايشان در اين برهه زماني در كنار ما بودند نسبت به بحران‌هاي سياست داخلي و خارجي‌ ما چه عكس‌العملي داشتند؟ دباغ: تصور نمي‌كنم كه اتفاقات الان حادتر از اتفاقات آن سال‌ها باشد؛ جنگ، به شهادت رسيدن 72 نفر از رجال سياسي در آن شرايط بحراني و شهادت رييس جمهور و نخست وزير كشور در يك زمان. اگر امام الان هم بودند قطعا تصميماتشان غير از تصميمات آن دوران نبود. ولي مسولان ما بخصوص مسوولان فعلي نوپا هستند و در بسياري مسائل تعجيل مي‌كنند و ممكن است برخي كارهايشان با ديدگاه‌هاي امام متفاوت باشد، ولي إن‌شاءالله طبق روال حضرت امام پيش مي‌رويم. ايسنا: ‌برخي معتقدند كه ناگفته‌ ماندن برخي از وجوه فكري امام(ره) مي‌تواند باعث تحريف در نظرات و كلام ايشان شود. شما هم اين نگراني را داريد؟ دباغ: اين نگراني تنها در رابطه با كلام امام نيست، گاهي ممكن است اين اتفاق براي آيات قرآن نيز پيش بيايد. به عنوان مثال امام به شدت در مورد مساله فلسطين حساسيت به خرج مي‌دادند و در صحبت‌ها و سخنراني‌هايشان به آن اشاره داشتند. (با چهره‌ درهم كشيده بحث خود را پي مي‌گيرد) ولي امروز مي‌بينيم كه در دانشگاه‌هاي ما همايش مي‌گذارند و بررسي مي‌كنند كه آيا مساله فلسطين بايد در كشور مطرح شود يا نه؟ من به يكي از همايش‌ها دعوت شدم و با ناراحتي جلسه را ترك كردم. دغدغه‌ تضعيف ديدگاه‌ها و اصول براي همه مسلمانان پايبند به سنت رسول اكرم (ص) وجود دارد. آنچه امروز ممكن است اتفاق بيفتد و خطر آن هم كم نيست، اين است كه برخي با نداشتن اطلاعات كافي در مورد ديدگاه‌هاي امام و برداشت‌هاي شخصي، موجب سوء استفاده و سءبرداشت از اين ديدگاهها شوند. به طور قطع اين سوء برداشت‌ها موجب خواهد شد كه نسل جوان امروز نتواند آن طور كه بايد و شايد امام را بشناسد. در اين صورت چه قصد تحريف وجود داشته باشد چه نداشته باشد، كلام ايشان تحريف خواهد شد. (با نگاه نافذي كه با تعجب آميخته شده ادامه مي‌دهد) كما اينكه امروز مسائلي در رابطه با تبعيت از ولايت فقيه مطرح مي‌شود و براي آن انواع در نظر گرفته مي‌شود. از ولايت تكويني مي‌گويند و ولايت عامه، اين بحث‌ها دخالت در اصالت انقلاب است. بازي با خون شهدا است. بدون تعارف مي‌گويم و مي‌خواهم به گوش مسوولان برسد كه امام فرمودند: « من به شما زن‌ها مي‌گويم كه اگر ديديد دولتمردان كج مي‌روند يا اگر در انقلاب انحرافي به وجود آمد، شما بايد نهضت كنيد.» با وجود اين مسائل در تاريخ انقلاب، طبيعي است كه ساكت نخواهيم نشست. ايسنا: تصور نمي‌كنيد كه ديدگاه‌هاي حضرت امام(ره) بايد توسط كساني مانند شما كه همواره در كنار ايشان بوده‌اند به گوش جوانان برسد؟ چرا بسياري از همراهان امام(ره) در اين شرايط سكوت كرده‌اند؟ دباغ: من انديشه آنان را نمي‌دانم، ولي ما از آقاي مهندس موسوي گله داريم. احساس مي‌كنيم ايشان نبايد با سكوت خود به نسل امروز جفا ‌كنند. ايشان در خلوت امام حضور داشتند، بخصوص در دوره جنگ. ايشان بايد اين مسائل را بازگو كنند تا حداقل به انقلاب ظلم نشود. در مورد اشخاص ديگر نيز همين‌طور است. تاريخ انقلاب اسلامي بايد شكافته شود. انقلاب ايران يك مساله‌ خاص است. در دنيا انقلاب‌هاي زيادي داشتيم ولي هيچكدام از آنها مباني انقلاب اسلامي ايران را نداشته‌اند. هر كس كوتاه بيايد و يا كم كاري كند بايد در مقابل خداوند پاسخگو باشد. ايسنا: چرا جمعيت زنان در اين مورد فعاليت خاصي انجام نمي‌دهد؟ فكر نمي‌كنيد نقش اين جمعيت در عرصه سياسي كمرنگ شده است؟ دباغ: تمام افراد عضو اين جمعيت فعاليتشان اين نيست. تعدادي مانند خانم مصطفوي (فرزند امام) خانم طباطبايي (همسر پسر امام) و يا خانم اعرابي (از نوه‌هاي امام) هستند كه با مسائل انقلاب آشنا هستند و در اين سال‌ها نيز رشد لازم را داشته‌اند. كار ما شناساندن امام نيست. هر چند كه كم كاري نكرده‌ايم و نزديك به 25 جلد كتاب در رابطه با سيره‌ عملي امام به زبان‌هاي مختلف به چاپ رسانده‌ايم. البته فعاليت در اين زمينه در جامعه ما چندان ملموس نيست. به عنوان مثال خانم طباطبايي مسوول گروه فلسفه دانشگاه حضرت امام هستند و در دانشگاه خود به صورت جدي و كافي به بحث در زمينه نظرات امام مي‌پردازند. مجامع دانشگاهي ديگر در اين زمينه فعال نيستند و بهره لازم را از ايشان نمي‌برند. ايسنا: شما زماني فرمانده سپاه همدان بوديد. چه شد كه اين مسووليت به شما واگذار شد؟ عكس‌العمل‌ها چه بود؟ دباغ: اوايل انقلاب كه امام دستور تشكيل سپاه را دادند همه شناخته شده نبودند. جو همدان نيز جو بسيار خطرناكي بود. يعني از هرگروه فكري چه در مقابل اسلام و چه همراه با آن، فعاليت داشتند. در آن دوره كسي كه همه اينها را بشناسد و از سوي ديگر نظامي هم باشد كم داشتيم. البته اشخاصي مثل آقاي اكرمي هم بودند ولي سابقه‌ نظامي نداشتند.همه‌ اين عوامل دست به دست هم داد تا من را خير‌الموجودين آن مقطع بدانند. برخي آقايان موافق نبودند ولي آيت‌الله مدني گفتند شما اين مسووليت را بپذيريد تا شناخت ما بر روي افراد بيشتر شود. اواخر سال 57 اين مسووليت را بر عهده گرفتم و تا سال 60 كه جنگ شروع شده بود و من نيز مشكلي در ناحيه پاي خود پيدا كرده بودم، مسووليت را واگذار كردم. بعد از آن، مسووليت بسيج را به عهده گرفتم و به زنان آموزش سياسي – نظامي مي‌دادم تا اينكه وارد مجلس شدم. ايسنا: چه شد كه فضاي كاري شما به سياست‌مداري تغيير كرد؟ دباغ: بعضي از برادران درخواست كردند كه با توجه به سابقه اندوخته‌ام در زندان و خارج از كشور وارد مجلس شوم. در انتخابات ميان‌دوره‌اي مجلس اول راي آوردم و در مجالس دوم، سوم و ششم نيز نماينده بودم. در دوره چهارم راي نياوردم، چون برخي از آقايان مي‌گفتند وقت آن است كه خواهر دباغ برود و استراحت كند. ايسنا: نظرتان در مورد رد صلاحيت‌هاي مجلس چهارم چيست؟ اين اتفاق چه تاثيري در فضاي سياسي جامعه داشت؟ دباغ: (بعد از يك نفس عميق پاسخ مي‌دهد) حضرت علي مي‌فرمايند: «الدنيا راس الخطير.» سر همه گناهان دنياداري است. دنياداري براي هر كس بزرگترين خطايي است كه ممكن است مرتكب شود.در دوره‌ سوم تعادل خاصي به وجود آمده بود و چپ‌ها و راست‌ها در توازن به سر مي‌بردند و ثبات اعتقادي براي پيشبرد مسائل انقلاب به وجود آمده بود. متاسفانه يكسري از افراد در دنياي خودشان غوطه‌ور هستند و نمي‌توانند اين وضعيت را تحمل كنند. در دوران خاتمي، اين سيدمظلوم انقلاب، نيز اين اتفاقات پيش آمد. يك عده زير عباي ايشان رفتند و با نام (كمي مكث مي‌كند) كه الحمد‌الله اسمشان را هم فراموش كردم، شروع به تامين منافع خويش كردند. ما اميدوار بوديم با وجود آقاي خاتمي و با داشتن مجلس ششم، بسياري از كارها پيش برود ولي اين سوء استفاده‌ها از يك طرف و وجود كساني كه نمي‌توانستند اين مسائل را تحمل كنند از سوي ديگر باعث شد كه آقاي خاتمي نيز كه قصد كار مستقل داشتند، آن طور كه دوست داشتند به اهدافشان نرسند، اما مي‌توانستيم پيشرفت‌هاي بيش از اين در مجامع بين‌المللي داشته باشيم. البته در اين قضايا مسائلي نهفته است كه حالا براي باز شدن آ‌نها خيلي زود است. ايسنا: مثلا چه اتفاقاتي؟ دباغ: اين اتفاقاتي را كه بعد از اتمام رياست جمهوري آقاي خاتمي پيش آمده را عرض مي‌كنم. بايد يك مقدار از عملكرد اين دولت ديده شود و در جامعه بروز پيدا كند، آن وقت مي‌فهميم كجا درست رفتيم و كجا اشتباه. من اميدوارم آقاي احمدي‌نژاد آن طور كه قول داده‌اند و تعهد كرده‌اند عمل كنند. اين ملت با اين زحماتي كه كشيده‌اند و با فشار‌هايي كه تحمل كرده‌اند بايد به جايي برسند. ايسنا: شنيده‌ايم كه شما قبل از انقلاب از حجاب چادر استفاده نمي‌كرديد. دباغ: (مي‌خندد) من پيش از انقلاب پوشيه مي‌زدم. حتي در ساواك نيز تعهد داده‌ام كه به خاطر سهولت شناسايي‌ام در مقطعي از پوشيه استفاده نكنم. ولي با خروج از ايران با توجه به گستردگي كارهايي كه داشتم و عمليات‌هاي مختلف، از چادر استفاده نمي‌كردم. وقتي هم وارد ايران شدم بايد پايه‌ تيربار با خودم حمل مي‌كردم و از كوه بالا مي‌رفتم و يا شب و روز پشت فرمان اتومبيل تجهيزات نظامي جابجا مي‌كردم. چادر كمي مانع بود. بعد از اينكه از بيمارستان مرخص شدم، خدمت امام رفتم ( اشك در چشم‌هايش حلقه مي‌زند). دلم برايشان تنگ شده بود.دو ماه بود كه ايشان را نديده بودم. به من گفتند‌: «شما چادر نداري؟ بگويم احمد برايتان چادر بخرد؟» گفتم‌: «نه حاج آقا! چادر دارم.» و از همان روز دوباره چادر را سر كردم. ايسنا: شما در مجلس ششم نيز با چند نفر از خانم‌ها كه چادر نداشتند برخوردي داشتيد؟ مساله چه بود؟ دباغ: اعتقاد من اين بود كه مجلس جاي مقدسي است و بايد با وسايل تقدس وارد آن شويم كه براي خانم‌ها چادر است. در راهروي مجلس با آقاي مهاجراني صحبت مي‌كردم. ايشان گفتند كه خانواده‌هاي شهدا در اصفهان به همسرشان حمله كرده‌اند. پاسخ دادم كه اگر من هم بودم اين كار را مي‌كردم. فرزندان آنها به شهادت رسيدند كه ما از اصالت‌هاي اسلام و كشورمان استفاده كنيم. اينجا نيز جاي مقدسي است و حضور خانم‌هاي بد حجاب مايه ننگ جمهوري اسلامي است، مگر اينكه از روي عمد نباشد. مثل خانم ابتكار كه وقتي سمت معاونت رييس جمهور را پذيرفتند آقاي خاتمي به ايشان گفتند كه از چادر استفاده كنند. خانم ابتكار مي‌گفتند من مي‌ترسم نتوانم احترام چادر را نگه دارم. تفكر ايشان زيبا بود. بعضي از خانم‌هايي كه نماينده مجلس بودند نيز مي‌توانستند چنين دليلي داشته باشند، ولي آنها در مقابل چادر ايستادند. اين حرف بين من و آقاي مهاجراني رد و بدل شد و فردا روزنامه‌ها با شيوه‌ ديگري آن را منعكس كردند و توهين‌آميز و زشت جلوه دادند. (با عصبانيت مي‌گويد) عده‌اي هم گفتند بهتر است دباغ برود در خيابان مجلس و پاي آنان را كه اينگونه به مجلس مي‌آيند بشكند. اين كار زيبنده‌ خود آنهاست. (دست خود را مشت مي‌كند) من امروز تمام حرفم با مسوولان اين است كه اگر دختر ما آستين كوتاه مي‌پوشد، شلوارش را تا مي‌زند و روسري‌اش را كج مي‌كند، شما مقصر هستيد؛ چون او در مهد كودك، دبستان و دبيرستان جمهوري اسلامي درس خوانده است. ما بايد فرهنگ اصيل اسلامي را به بچه‌ها بشناسانيم كه او مشتاق حجاب باشد نه اينكه روي ديوار بنويسيم مرگ بر بي‌حجاب. اين به مسوولان مربوط است ولي مساله حجاب در مجلس فرق مي‌كند. ايسنا: ‌چرا خارج از ايران شما را خواهر طاهره صدا مي‌كردند؟ دباغ: من با پاسپورت يك خانم بيمار به نام زينت احمدي نيلي از ايران خارج شدم. اين پاسپورت را محمد منتظري براي من تهيه كرد. دوستان مي‌ترسيدند كه اسم من مطرح شود، براي همين نام طاهره را براي من انتخاب كردند. همه جا من را خواهر طاهره صدا مي‌كردند. امام نيز هر وقت مرا صدا مي‌زدند، مي‌گفتند «خواهر طاهره» ( بغض مي‌كند، اشك‌هايش را پاك مي‌كند و ادامه مي‌دهد) نمي‌گويم خوشا به حال آن روزها، ولي يادآوري خاطرات سخت است. وقتي به آن روز‌ها فكر مي‌كنم، مي‌بينم بعضي وقت‌ها به بيراهه مي‌رويم. در «صندلي داغ» هم گفتم كه اگر امام در بين ما بود به او مي‌گفتم ببخشيد كه نتوانستيم امانت تو را آن طور كه بايد و شايد و آن طور كه شما به ما تحويل داديد، نگه داريم. ايسنا: ‌همسرتان هم در مبارزات شما همراهتان بودند؟ دباغ: همسرم كنار من نبودند. ايشان اهل فعاليت‌هاي سياسي نبودند، افكار سياسي داشتند ولي عملكرد سياسي نه. هيچگاه مانع كارهاي من نشدند، تشويق هم مي‌كردند. ايسنا: ‌شما به عنوان يك زن كه بدون حضور همسرتان در بسياري از برهه‌هاي سياسي حضور داشتيد، نظرتان در مورد حضور زنان در جامعه‌ امروز چيست؟ فكر نمي‌كنيد اين حضور مي‌تواند بهتر از اين باشد؟ مانند شركت در مجلس خبرگان. دباغ: حضور زنان در مجلس خبرگان مانعي ندارد، ولي رسيدن به مدارج علمي كه براي حضور در بين خبرگان احتياج است، سخت است. البته اين حضور چندان ضرورتي هم ندارد چون قانون گذاري و يا برنامه‌ريزي نيست. هدف، انتخاب رهبر است. حتي در رابطه با مقام رياست جمهوري نيز به نظر من مانعي براي خانم‌ها نيست، ولي اگر در اين مسووليت دشوار از آقايان استفاده كنيم موفقيت‌هاي بيشتري خواهيم داشت. مساله مهم اين است كه اينها مشكل زنان ما را حل نمي‌كند. رهبري نيز در فرمايشات خود گفتند كه جامعه‌ ما به يك تحول نياز دارد. مردان بايد متحول شوند و به بازشناسي زنها بپردازند تا مشكل حل شود. مشكل زنان‌ها از مقام‌هاي دولتي آنها نيست. مردان هنوز نتوانسته‌اند اهميت حضور زنان را درك كنند. ايسنا: اگر كسي بخواند از زندگي شما فيلم بسازد، موافقت مي‌كنيد؟ دباغ: برخي به دنبال اين كار هستند، ولي عقيده من اين است كسي اين كار را انجام دهد كه دغدغه‌ دين و انقلاب را داشته باشد. اگر اين‌گونه نباشد نمي‌تواند با من همراهي كند. ايسنا: به عنوان آخرين سوال اگر مايل هستيد علت علاقه بي حد خودتان را به امام (ره) خيلي كوتاه بگوييد. دباغ: (با صداي لزران آغاز مي‌كند) 65 سال از عمر من مي‌گذرد و حداقل نزديك به 50 سال آن را در حال مطالعه‌ مسائل اسلامي بوده‌ام. هر چه در اين سالها ياد گرفتم همه را در وجود ايشان يافتم. تمام ذهن و افكار و اعتقادات من در اين انسان پياده شده بود. (در حالي كه اشك خود را پاك مي‌كند ادامه مي‌دهد) امام اسلام مجسم بود. چطور مي‌شود به اين انسان عشق نورزيد؟ (با بعض ادامه مي‌دهد) من بارها در زمان حضرت امام نيز گفته‌ام كه اگر لازم باشد براي بقاء نظام اسلامي و پياده شدن ديدگاه‌هاي حضرت امام ايشان به من امر كنند كه سر تك تك فرزند‌انت را براي من بياور، اين كار را مي‌كنم. چون تمام زندگي اين انسان سنت پيامبر است. (دوباره اشك مي‌ريزد) وقتي از دنيا رفت هيچ چيز از خود نداشت جز يك كتابخانه و چند دست لباس. ( و اين بار اشك مجال ادامه صحبت را به او نداد) گفت‌وگو از خبرنگار ايسنا: شكوه خسرواني																							 
, فردا، چهارشنبه، حكم محمود احمدي‌نژاد به عنوان نهمين رييس جمهور ايران توسط مقام معظم رهبري تنفيذ مي‌شود. بر اساس قانون اساسي جمهوري اسلامي، منتخب مردم با تنفيذ رهبر انقلاب اسلامي به رسميت شناخته مي‌شود. به همين مناسبت، خبرگزاري دانشجويان ايران (ايسنا) مروري كوتاه بر 9 دوره برگزاري انتخابات رياست جمهوري انجام داده است. * اولين انتخابات رياست جمهوري در ايران، 5 بهمن 1358 برگزار شد كه در آن حدود 124 نفر داوطلب شدند كه امام خميني (ره) صلاحيت همه آنها را تاييد كردند. در اولين انتخابات رياست جمهوري، ابوالحسن بني‌صدر به عنوان اولين رييس جمهور ايران انتخاب شد و از روز 15 بهمن 1358 با دريافت حكم تنفيذ از امام خميني (ره) رياست جمهوري خود را آغاز كرد كه 17 ماه طول كشيد. بخاطر طرفداري از منافقين و ديگر گروههاي ضد انقلاب و همچنين به دليل ايستادگي در مقابل اكثر مصوبات مجلس، قوه قضاييه و شوراي نگهبان، طرح عدم كفايت سياسي وي در مجلس تصويب و به حكم امام (ره) از رياست جمهوري عزل شد و در هفتم مرداد 1360 از ايران گريخت. * دومين دوره انتخابات رياست جمهوري پس از عزل بني‌صدر و به فاصله يك سال و شش ماه بعد از اولين انتخابات رياست جمهوري در 2 مرداد 1360 و در شرايطي كه حدود يك سال از شروع جنگ تحميلي عراق عليه ايران مي‌گذشت برگزار شد. در اين دوره 71 نفر داوطلب رياست جمهوري بودند كه 4 نفر از آنها از سوي شوراي نگهبان تاييد شدند (بر اساس قانون مورخ 13/4/1360 مصوب مجلس وشوراي اسلامي تاييد صلاحيت داوطلبان رياست جمهوري به عهده شوراي نگهبان گذاشته شد). نامزدهاي اصلي اين دوره محمدعلي رجايي، عباس شيباني، ‌اكبر پرورش و حبيب‌الله عسگراولادي بودند كه از اين ميان محمدعلي رجايي به عنوان دومين رييس جمهور انتخاب و حكم تنفيذ وي توسط امام خميني (ره) صادر شد. رييس جمهور منتخب اين دوره يك چهره فرهنگي و از معلمان با سابقه آموزش و پرورش تهران بود. ابتدا مسووليت وزارت آموزش و پرورش را عهده‌دار بود و در سال 1359 به نمايندگي مردم تهران وارد مجلس شوراي اسلامي شد. در 18 شهريور 1359 به نخست وزيري و پس از عزل بني‌صدر به رياست جمهوري رسيد. دوران رياست جمهوري رجايي تنها يك ماه دوام آورد و در روز 8 شهريور 1360 بر اثر انفجار بمب در ساختمان نخست وزيري به همراه محمدجواد باهنر به شهادت رسيد. پس از شهادت رجايي، بلافاصله مقدمات برگزاري انتخابات سومين دوره رياست جمهوري در تاريخ 10/7/1360 فراهم شد. در اين دوره 46 نفر داوطلب رياست جمهوري بودند كه صلاحيت 4 نفر از آنها تاييد شد. اين چهار نفر عبارت بودند از: سيدعلي خامنه‌اي، اكبر پرورش، حسن غفوري‌فرد و سيدرضا زواره‌اي. منتخب اين دوره آيت‌الله خامنه‌اي بود كه حكم تنفيذ ايشان در تاريخ 17/7/1360 توسط رهبر فقيد انقلاب صادر شد. رييس جمهور منتخب اين دوره پس از پيروزي انقلاب مسووليت‌هاي مهمي همچون عضويت در شوراي انقلاب، نماينده امام در شوراي عالي دفاع، ‌امام جمعه تهران و ‌نمايندگي مردم تهران در مجلس شوراي اسلامي را بر عهده داشت. برگزاري انتخابات اولين دوره مجلس خبرگان رهبري و انتخابات دومين دوره مجلس شوراي اسلامي از مهمترين رويدادهاي اين دوره بودند. * انتخابات دوره چهارم در تاريخ 25/5/1364 برگزار شد. داوطلبان اين دوره 50 نفر بودند كه سه نفر از آنها توسط شوراي نگهبان تاييد صلاحيت شدند. كانديداهاي تاييد شده اين دوره سيدعلي خامنه‌اي، حبيب‌الله عسگراولادي و سيدمحمود كاشاني بودند. در اين دوره آيت‌الله خامنه‌اي مجددا به عنوان رييس جمهور انتخاب شد. سالهاي رياست جمهوري خدمت آيت‌الله خامنه‌اي سالهاي ترسيم چهره‌ جهاني انقلاب اسلامي بود و بويژه در نشان دادن مظلوميت جمهوري اسلامي ايران و توطئه‌هاي استكبار عليه انقلاب اسلامي سهم بسزايي داشتند. از مهمترين رويدادهاي دوره دوم رياست جمهوري حضرت آيت‌الله خامنه‌اي يكي پذيرش قطعنامه 598 شوراي امنيت سازمان ملل و ديگري رحلت بنيانگذار جمهوري اسلامي ايران بود. در پي اين رويداد جانسوز، حضرت آيت‌الله خامنه‌اي توسط مجلس خبرگان رهبري به رهبري انقلاب اسلامي ايران برگزيده شد. * پنجمين دوره انتخابات رياست جمهوري، 6 مرداد 1368 برگزار شد. در اين دوره 79 نفر داوطلب رياست جمهوري بودند كه دو نفر از آنها توسط شوراي نگهبان تاييد صلاحيت شدند: اكبر هاشمي رفسنجاني و عباس شيباني. اين دوره از انتخابات به علت ارتحال رهبر فقيد انقلاب و انتخاب رييس جمهور وقت به رهبري نظام جمهوري اسلامي يك ماه و نيم زودتر از موعد مقرر آغاز شد. در اين انتخابات هاشمي رفسنجاني به عنوان چهارمين رييس جمهور كشورمان انتخاب شد. هاشمي رفسنجاني از دوران جواني در حوزه علميه به تحصيل علوم ديني پرداخت و به درجه اجتهاد رسيد. او از سال 1337 تا پيروزي انقلاب اسلامي در مبارزات حضوري چشمگير داشت و در دوران پيروزي انقلاب اسلامي از اعضاي موثر و برجسته شوراي انقلاب بود و سپس فعاليت‌هاي خود را در عرصه‌هاي گوناگون پيگيري كرد از جمله: عضويت در حزب جمهوري، سرپرست وزارت كشور، رياست مجلس شوراي اسلامي، امام جمعه موقت تهران، جانشين فرماندهي كل قوا، نيابت رياست مجلس خبرگان، رياست جمهوري، رياست شوراي عالي انقلاب فرهنگي و رياست شوراي عالي امنيت ملي. * ششمين انتخابات رياست جمهوري روز 21 خرداد 132 برگزار شد. در اين دوره 128 نفر داوطلب رياست جمهوري شدند كه 4 نفر از آنها توسط شوراي نگهبان تاييد شدند: اكبر هاشمي رفسنجاني، احمد توكلي، عبدالله جاسبي و رجبعلي طاهري. منتخب اين دوره، هاشمي رفسنجاني بود. وي كه هم‌اكنون رياست مجمع تشخيص مصلحت نظام را عهده‌دار است. * هفتمين دوره انتخابات رياست جمهوري در 2 خرداد 1376 برگزار شد. داوطلبين اين دوره 238 نفر بودند كه از اين تعداد 4 نفر تاييد شدند: آقايان سيدمحمد خاتمي، علي‌اكبر ناطق نوري، سيدرضا زواره‌اي و محمد محمدي ري‌شهري. در اين انتخابات سيدمحمد خاتمي به عنوان رييس جمهور انتخاب و حكم تنفيذش در تاريخ 12 مرداد 1376 از سوي مقام معظم رهبري صادر شد. خاتمي پس از كسب مدرك كارشناسي ارشد علوم تربيتي از دانشگاه تهران، به قم رفت و دروس حوزوي را به مدت هفت سال يعني تا بالاترين درجه تحصيلات حوزوي ادامه داد. برگزاري اجلاس سران كشورهاي اسلامي در تهران در سال 1376، انتخابات سومين مجلس خبرگان در سال 1377، انتخابات ششمين دوره مجلس در سال 1378 و حادثه 11 سپتامبر آمريكا از رويدادهاي عمده دوره اول رياست جمهوري خاتمي بود. * هشتمين دوره انتخابات رياست جمهوري در تاريخ 18 خرداد 1380 برگزار شد. از ميان 814 داوطلب، 10 نفر توسط شوراي نگهبان تاييد شدند. در اين دوره سيدمحمد خاتمي مجددا انتخاب شد. احمد توكلي، علي شمخاني، عبدالله جاسبي، سيدمحمود كاشاني، حسن غفوري‌فرد، سيدمنصور رضوي، سيدشهاب‌الدين صدر، علي فلاحيان و سيدمصطفي هاشمي‌طبا ديگر كانديداهاي اين دوره بودند. 11 مرداد 1380 حكم تنفيذ خاتمي توسط مقام معظم رهبري صادر شد. حمله آمريكا به عراق و افغانستان و سقوط رژيم‌هاي صدام و طالبان و برگزاري هفتمين دوره انتخابات مجلس از مهمترين رويدادهاي دوره دوم رياست جمهوري خاتمي بود. * نهمين دوره انتخابات رياست جمهوري در دو مرحله يعني در 27 خرداد و 3 تير 1384 برگزار شد. كانديداهاي مطرح اين دوره هاشمي رفسنجاني، مصطفي معين، محمود احمدي‌نژاد، محمدباقر قاليباف، مهدي كروبي و علي لاريجاني بودند. در مرحله اول انتخابات اين دوره هاشمي رفسنجاني و محمود احمدي‌نژاد به دور دوم راه يافتند و در دور دوم احمدي‌نژاد به عنوان ششمين رييس جمهور ايران در نهمين دوره برگزيده شد. محمود احمدي‌نژاد عضو هيات علمي دانشكده عمران دانشگاه علم و صنعت و داراي مدرك تحصيلي دكتراي مهندسي و برنامه‌ريزي حمل و نقل ترافيك است. وي در كسوت دانشجو پيش از پيروزي انقلاب با شركت در مجالس مذهبي و سياسي وارد فضاي سياسي جامعه شد وپس از پيروزي انقلاب اسلامي از پايه‌گذاران انجمن اسلامي دانشجويان بود. با شروع جنگ تحميلي داوطلبانه به تيپ ويژه سپاه پاسداران انقلاب اسلامي پيوست و در عمليات برون‌مرزي كركوك شركت نمود از ديگر فعاليت‌هاي عمده احمدي‌نژاد مي‌توان از اين موارد نام برد: معاون و فرماندار ماكو و خوي، مشاور و استاندار اردبيل و شهردار تهران. فردا، چهارشنبه 12 مرداد، حكم رياست ‌جمهوري احمدي‌نژاد از سوي حضرت آيت‌الله خامنه‌اي رهبر معظم انقلاب اسلامي تنفيذ مي‌شود و وي به عنوان ششمين رييس ‌جمهور ايران آغاز به كار خواهد كرد. به گزارش گروه سياسي خبرگزاري دانشجويان ايران، در آستانه تنفيذ رياست جمهوري دكتر احمدي نژاد، متن حكم تنفيذ دومين دوره رياست ‌جمهوري حضرت آيت‌الله خامنه‌اي از سوي حضرت امام خميني (ره) بنيانگذار كبير انقلاب اسلامي در13 شهريور 64 و نيز متن حكم دومين دور رياست‌ جمهوري حجت‌الاسلام‌والمسلمين سيد محمد خاتمي كه از سوي حضرت آيت‌الله خامنه‌اي، رهبر معظم انقلاب اسلامي در 11 مرداد 80 تنفيذ شده است جهت آشنايي مخاطبان ايسنا درپي مي‌آيد: متن تنفيذ حكم دومين دوره رياست‌جمهوري حضرت آيت‌الله خامنه‌اي: بحمدالله تعالي با تاييدات خداوند متعال - جل و علا – و دعاي خير حضرت ولي‌الله الاعظم – روحي لمقدمه الفداء – چهار سال رياست جمهوري اسلامي با خير و سلامت و قدرت و عظمت سپري شد و ملت بزرگ و شجاع ايران با همه توطئه‌ها و تبليغات دشمنان اسلام كه براي اطفاي نور خدا و اسلام بزرگ و از صحنه خارج نمودن ملت شريف و مجاهد، دست در دست يكديگر نهاده بودند، به مبارزه برخاست و نيز توطئه‌هايي را كه براي جلوگيري از سيل خروشان و اراده آهنين مومنين مظلوم در طول تاريخ كه مي‌رود كاخهاي ستم سياه را فرو ريزد و فرياد حق‌طلبانه اين ملت مظلوم، محرومان و غارت‌زدگان پهناور زمين را به خروش درآورد، با قدرت خنثي نمود. ملت متعهد، با عزمي والا و قدمي ثابت، از پير نود ساله تا نوجوان تازه بالغ، براي چهارمين بار براي تعيين سرنوشت خويش به سوي صندوقهاي راي هجوم آورد و ياوه‌گويان و خيالبافان را بر خود لرزاند و فردي شريف از سلاله پيامبران را براي خدمت به اسلام و ايران و مسلمانان و ملت برگزيد و اين مسووليت سنگين را بر عهده كسي گذاشت كه چهار سال در اين مقام، صادقانه و با تعهد و روشن‌بيني به ملت و اسلام و ايران خدمت نمود و اين، پس از خدماتي بود كه قبل و بعد از انقلاب انجام داده بود. رييس جمهور محترم بايد توجه داشته باشد كه در پيشگاه مقدس حق – جل و علا - واقع است و آنچه بر او از خطرات قلبي و تمايلات سري تا اعمال معلن و مخفي مي‌گذرد، در حضور حق است و چيزي را نتوان از او – جل و علا – پنهان كرد، هر چند از خلق خدا پنهان باشد. و بايد توجه نمايد كه در مقامي هستند كه يك جمله او آگاهي مومني را ساقط كرده و متعهدي را از بين مي‌برد، و يا غير صالحي را به مقامي كه شايسته آن نيست مي‌رساند. گاهي يك سخنراني او، جمهوري اسلامي و كشور را نور مي‌بخشد و گاهي بعكس. مقام، خطير است و خطر بزرگ، به خدا بايد پناه برد و از او استمداد كرد. همه دست‌اندركاران - به ويژه رييس جمهور – بايد از چاپلوسان دغل‌باز و زبان‌بازان حيله‌گر بر حذر باشند و مشاوران خود را از اشخاص سابقه‌دار كه تعهدشان قبل از انقلاب مشهود بوده است‌، انتخاب كنند. بسا كه منحرفان و منافقان، خود را با ظاهري آراسته به تقوا جا بزنند و با دست ما به اسلام و كشور اسلامي صدمه زنند. شما اي رييس جمهور محترم و ديگر متصديان امور كشور! مي‌دانيد كه قدرتمندان شرق و غرب خصوصا آمريكاي بازيگر، مارهاي زخم برداشته از جمهوري اسلامي هستند كه از اول انقلاب به هر حيله ممكن دست زدند؛ از حمله نظامي گرفته تا طرح كودتا، و از ترور شخصيتها تا به آتش كشيدن مزرعه‌ها و مغازه‌ها، و از انفجارات كور در كوچه‌ها و خيابانها تا دزدي و تجاوز. و از همه بدتر و بالاتر تبليغات دامنه‌دار از اول انقلاب تا امروز است ‌كه براي تضعيف روحيه ملت مقاوم و رزمندگان عزيز به هر نوع دروغ و تهمتي متشبث شدند، ‌ولي بحمدالله نه تنها هيچ يك از تيرهاي آنان به هدف نرسيد، كه نتيجه معكوس داد. اكنون از چنين مارهاي زخم‌خورده‌اي نبايد غافل بود. چه بسا، با نفوذ عمال سرسپرده داخلي در ارگانهاي دولتي و مقامات موثر به تدريج قدم به قدم كار خود را انجام دهند و انسان مستقيم را منحرف كنند و متعهدان را وابسته نمايند. غفلت از اين امر، فاجعه‌انگيز است و همه مقامات خصوصا مقامات بالا چون روساي قواي سه‌گانه بيشتر مورد نظر و هدف هستند زيرا آنان خداي ناخواسته ممكن است انحراف رژيم را در پي داشته باشد. همه ما و شما بايد بدانيم كه شيطان خارج و داخل و نفس اماره به تدريج انسان را از خلاف‌هاي كوچك به بزرگ و بزرگتر مي‌كشانند كه يك وقت از كفر سر در مي‌آورد. پس خلاف كوچك را بزرگ شماريد و شماريم، و فساد را از سرچشمه جلو گيريم. از خداوند متعال مدد مي‌خواهيم كه همه ما را حفظ نمايد، خصوصا از شيطان نفس كه مادر بتهاست. اينك به پيروي آراي محترم ملت عظيم‌الشان و آشنايي به مقام تعهد و خدمت‌گزاري دانشمند محترم جناب حجت‌الاسلام‌والمسلمين آقاي سيدعلي خامنه‌اي - ايده‌الله تعالي - آراي ملت را براي پس از پايان دوره كنوني تنفيذ و ايشان را به سمت رياست جمهوي اسلامي ايران منصوب مي‌نمايم و از خداوند تعالي توفيق ايشان را در خدمت به اسلام و ملت و كشور اسلامي خواستارم. البته راي ملت و تنفيذ اينجانب تا وقتي است كه ايشان به تعهد خود و راه مستقيمي كه در پيش داشته‌اند باقي باشند و به اسلام و احكام نوراني آن پايبند و طرفدار مظلومان و مستضعفان و محرومان و مخالف ظالمان و ستمگران و مستكبران باشند و با هيچ ظالم مستكبري راه سازش باز نكنند - كه نمي‌كنند -. خداوند همه ما را به طريق مستقيم انسانيت هدايت فرمايد. ما و همه مقامات جمهوري اسلامي مرهون ملت فداكار خصوصا قشر ضعيف و مظلوم هستيم كه با جانبازي و فداكاري آنان دست جباران كوتاه و بجاي طاغوتيان حكومت مستضعفان پايه‌گذاري شد. اين حقيقت هميشه بايد در پيش چشم همه باشد، كه همه خدمتگزار اين قشر باشيم و هرچه در راه اين ملت عزيز در طبق اخلاص بگذاريم از عهده شكر آن برنخواهيم آمد. والسلام علي عبادالله‌الصالحين 18 ذي‌الحجه 1405 - عيد مبارك غدير خم روح‌الله الموسوي الخميني &nbsp;متن تنفيذ حكم دومين دوره رياست‌جمهوري حجت‌الاسلام‌والمسلمين سيدمحمد خاتمي : «به ياري الطاف كريمانه‌ خداوند متعال و دعاي مستجاب حضرت بقيه‌الله (روحي فداه)، اكنون دوره‌ تازه‌اي از مسؤوليت اجرايي كشور آغاز مي‌شود. اين هشتمين باري است كه ملت بزرگ ايران در آزمون انتخاب رييس جمهور موفق و سربلند گشته و دخالت سرنوشت‌ساز خود در اداره كشور را به نمايش نهاده و اقتدار ملي، نظام اسلامي را به جهانيان نشان مي‌دهد. كشور بزرگ و كهنسال ما اين افتخارات را مرهون انقلاب اسلامي و رهبر كبير آن و فداكاري شهيدان و ايثارگران و مومنان صادق و صابر كه جان و توان خود را در مبارزه با رژيم زور و فساد و استبداد و نظام بين‌المللي سلطه‌جو، غارتگر پشتيبان آن مبذول گرديد. خداي متعال را بر هدايت و رحمتش سپاس مي‌گوييم و به ملت عالي‌قدر ايران كه با هوشمندي و پايداري خود پرچم حاكميت اسلامي را برافراشتند و در طوفانها و گردابها سرافراز نگاه داشته‌اند، درود مي‌فرستم. مردم ايران در فضايي آرام و با رفتار متين با اكثريتي قاطع و شورانگيز شخصيتي انقلابي و فرزانه و منتسب به بيت سيادت و علم و تقوا را كه اينك چهار سال تجربه‌ مديريت كلان بر مزاياي ايشان افزوده است به رياست جمهوري برگزيدند و پايبندي خود را به دين و اخلاق و ارزشهاي معنوي و دلبستگي خود را به روحانيت و سيادت نشان دادند. اينك كه بحمدالله اين فرصت تازه و فضاي پرنشاط در كشور پديد آمده، جاي آن است كه لحظه‌لحظه وقف مسؤولان و نخبگان و امناء ملت به خدمت و تلاش مخلصانه سپري شود و عزم و همت همگان به سوي بسط عدالت و ارتقاي معرفت و معنويت و گشايش امر اقتصاد و معيشت عمومي معطوف گردد و فقر و فساد و تبعيض كه محصول حاكميت جهل و ظلم و خودكامگي طواغيت در روزگار بس طولاني است، از صفحه‌ زندگي ملت ايران زدوده شود. بي‌شك، هر اقدام مجاهدت‌آميز رييس جمهور محترم و ديگر مسؤولان در اين راه مشمول كمك و پاداش الهي و پاسخ شايسته به حضور و صميمت مردم و مورد تاييد و همكاري اين خدمتگزار ناچيز خواهد بود. اينجانب با سپاس خداوند متعال، با عرض تبريك به ملت عزيز و با معرفت به مراتب شايستگي انديشمند فرزانه جناب حجت‌الاسلام‌ آقاي حاج‌ سيدمحمد خاتمي (دامت معاليه)، راي ملت را تنفيذ و ايشان را به رياست جمهوري اسلامي ايران منصوب مي‌كنم. بديهي است كه تنفيذ اينجانب و راي ملت تا زماني است كه ايشان به تعهد خود و صراط مستقيمي كه تاكنون در پيش داشتند، يعني راه اسلام و احكام نوراني آن و دفاع از مستضعفان و مظلومان و ايستادگي در برابر دشمنان مستكبر و حق‌ستيز و زورگو پايبند باشند كه با توفيق الهي همواره چنين خواهد بود، ان‌شاءالله. رييس جمهور محترم را به ياد خدا و اغتنام فرصت زودگذر و اخلاص در عمل توصيه مي‌كنم، و قدرداني از ملت، مراقبت از منافع ملي و اولويت‌دادن به نياز قشرهاي مستضعف و گرامي‌ شمردن ارزشهاي والاي دين و انقلاب را به ايشان متذكر مي‌گردم و توفيق و هدايت و كمك الهي را براي ايشان وهمه‌ مسؤلان كشور مسألت مي‌كنم.																							 
, تعامل حوزه و دانشگاه به عنوان دو نهاد آموزشي كه شايد به نظر برسد مباني و مفاهيم كاري تقريبا متفاوتي دارند، سال‌هاست كه در سطوح مختلف مطرح مي‌شود و مورد بررسي قرار مي‌گيرد. گذشته از دلايل تاريخي كه براي وحدت اين دو مجموعه گفته مي‌شود، ضرورت‌هاي اجتماعي، سياسي و فرهنگي براي نزديكي آنها بيش از پيش مورد توجه قرار گرفته و توصيه‌هاي حضرت امام خميني (ره) براي تعامل هر چه بيشتر اين دو، موضوع وحدت را به يكي از مسائل مهم و قابل بحث تبديل كرده است. حجت‌الاسلام‌والمسلمين مجيد انصاري، رييس پژوهشكده‌ امام خميني (ره) و انقلاب اسلامي و عضو مجمع روحانيون مبارز در گفت‌وگو با خبرگزاري دانشجويان ايران (ايسنا)، به تبيين ديدگاههاي حضرت امام (ره) در اين خصوص پرداخته است. انصاري در دفاع تئوريك از مساله‌ وحدت حوزه و دانشگاه گفت: «حوزه و دانشگاه صرفا يك تقسيم‌بندي تخصصي و علمي دارند، وگرنه هر دو نهاد مسووليت رهبري فكري و علمي جامعه و تامين نيازمندي‌ها و سعادت مادي و معنوي جامعه‌ اسلامي را عهده‌دار هستند و طبعا با توجه به تخصصي بودن علوم، حوزه‌ علميه در بخش‌هايي بيشتر كار مي‌كند و دانشگاه نيز در بخش‌هاي ديگر فعال است؛ ولي مجموعه‌ اين دو، مديران، دانشمندان و مسوولان اداره‌ امور جامعه را تربيت مي‌كنند. در حقيقت پشتوانه‌ تئوريك وحدت حوزه و دانشگاه، وحدت دين و سياست در عرصه خرد و كلان جامعه است.» رييس پژوهشكده امام خميني (ره) و انقلاب اسلامي، در تبيين انديشه‌هاي امام راحل درباره وحدت حوزه و دانشگاه اظهار داشت: «حضرت امام (ره) همواره سعادت و پيشرفت جامعه را در اصلاح، پويايي، تعهد و مسووليت‌پذيري دو نهاد حوزه و دانشگاه مي‌دانستند و از آغاز نهضت مبارزه خود بر وحدت اين دو تكيه مضاعف داشتند. زماني كه از وحدت حوزه و دانشگاه صحبت مي‌كنيم، سخن از برداشتن مرز بين اين دو و درهم آميختگي آنها نيست. در واقع حوزه متكفل بخشي از علوم جامعه است و دانشگاه متكفل بخشي ديگر؛ اما اين دو در هدف به يك نقطه مي‌رسند و آن رهبري فكري جامعه است. لذا حضرت امام (ره) از نخستين روزهاي انقلاب اسلامي تمام سعي خود را به كار بردند تا بين اين دو ارتباط بهتري برقرار كنند.» وي با بيان اين‌كه يكي از دستاوردهاي بزرگ انقلاب اسلامي، آشتي عملي حوزه و دانشگاه بود، خاطرنشان كرد: «البته تلاش براي وحدت حوزه و دانشگاه قبل از انقلاب توسط حضرت امام (ره) و روشنفكران و بزرگاني كه هم در دانشگاه و هم در حوزه فعاليت مي‌كردند، مانند شهيد آيت‌الله مطهري، شهيد آيت‌الله مفتح و شهيد آيت‌الله بهشتي آغاز شده بود. اين تلاش‌ها همراه با كوشش دانشگاهيان بزرگي مثل مرحوم دكتر علي شريعتي، تعامل حوزه و دانشگاه را ممكن كرده است.» اين عضو مجمع تشخيص مصلحت نظام با اشاره به بند «د» وصيت‌نامه حضرت امام خميني (ره)، يادآور شد: «امام (ره) با تحليل عميق و تاريخي، جدايي دانشگاه و حوزه را به اهداف استعماري منتسب كردند و آغاز جدايي اين دو را نقشه‌ كشورهاي استعمارگر خوانده و شروع آن را در دوران رضاخان معرفي كرده‌اند. امام (ره) به انزوا كشاندن روحانيت و جدا كردن دانشگاه از حوزه‌ مديريت جامعه در آن زمان را از مشكلات عمده‌ تاريخ ايران مي‌دانستند و تاكيد مي‌كردند كه دانشگاه و حوزه بايد با انسجامشان، راه را بر چپاول كشور از سوي بيگانگان ببندند و موجبات استقلال همه‌جانبه كشور را فراهم كنند. در ديدگاه حضرت امام (ره) هر اقدامي كه براي بدبين كردن دانشگاهيان نسبت به علماي دين صورت مي‌گيرد و يا مسائلي كه براي دور كردن علما از انديشمندان دانشگاهي مطرح مي‌شود، در كارشكني‌هاي دشمنان ريشه دارد.» انصاري افزود: «به محض اين‌كه آهنگ جدايي اين دو قشر از يكديگر نواخته شد، بايد با بدبيني انگشت اتهام را متوجه استعمارگران كرد و به ريشه‌يابي آن پرداخت. حوزويان بايد با نهايت احترام و تكريم به دانشگاهيان بنگرند و دانشگاهيان نيز بايد به حوزه‌هاي علميه و علماي دين به عنوان همكاران و همفكران خود نگاه كنند. در يك نگاه كلان، حوزه و دانشگاه بايد خود را از يك مجموعه بدانند و نسبت به مشكلات يكديگر احساس مسووليت كنند. كليه‌ نظرات امام (ره) در مورد حوزه و دانشگاه، مسووليت‌هايشان و وحدت آنها با يكديگر، از سوي موسسه نثر آثار حضرت امام به چاپ رسيده است كه علاقه‌مندان مي‌توانند ديدگاه‌هاي ايشان را مورد مطالعه قرار دهند.» رييس پژوهشكده امام خميني (ره) و انقلاب اسلامي در ادامه گفت‌وگو با ايسنا با اشاره به ضرورت نشر افكار و انديشه‌هاي حضرت امام از سوي مراكز علمي، تصريح كرد: «حوزه و دانشگاه در يك تعامل مستمر و به دور از شعارزدگي، بايد به عنوان يك ضرورت براي وحدت تلاش كنند. در اين زمينه ديدگاه‌هاي حضرت امام (ره) به عنوان يك عالم بزرگ كه در حوزه‌هاي مختلف صاحب اثر هستند، بايد بيشتر مورد توجه قرار بگيرد. اين خصوصيت براي امام تنها در مباحث نظري نيست، بلكه از لحاظ علمي نيز شاهد انقلاب بزرگي بوديم كه با رهبري ايشان و با تاكيد بر مباني اسلام و توجه به تفكرات مردم صورت گرفت. در دانشگاه‌هاي بزرگ دنيا، افكار چهره‌هاي بزرگي مانند نهرو و گاندي تدوين مي‌شود، پس مي‌توان بيش از اين به انديشه‌هاي ناب امام كه در حوزه‌هاي مختلف به صورت تخصصي مطرح شده‌اند، پرداخت.» انصاري گفت: «در هر مقطعي كه از انديشه‌هاي امام استفاده كرديم و با تكيه بر نظرات روشن ايشان پيش رفتيم، موفقيت‌هاي بزرگي به دست آورده‌ايم؛ ولي هرجا كه افكار ايشان را چه در حوزه و چه در دانشگاه فراموش كرديم، ضربه جدي خورديم.» اين عضو مجمع روحانيون مبارز با بيان اينكه امام (ره) انديشه‌هاي متعالي بسياري در زمينه مردم‌سالاري ديني و اتكا به نظرات مردم داشتند، گفت: «انديشه امام (ره) آن‌قدر وسيع است كه پاسخگوي نياز جامعه ما در امروز و آينده و در موضوعات مختلف خواهد بود. بايد در جهت نهادينه كردن اين نظرات در مقاطع مختلف مديريتي كشور تلاش كرد. افكار امام (ره) بايد در جامعيت خودش مورد توجه قرار گيرد، نه اين كه هر گروه در رابطه با اهداف خود و با توجه به منافع سازماني از آن استفاده كند.» مجيد انصاري در ادامه درباره وضعيت فعلي وحدت حوزه و دانشگاه گفت: اگر دولت يا حكومت بخواهند در حوزه‌هاي پژوهشي وارد كار حوزه و دانشگاه شوند و استقلال فكري و شهامت اعلام نظر اين دو نهاد را محدود كنند، هر دو را دچار آفت كرده‌اند. اين همان آفتي است كه حضرت امام در وصيت‌نامه خود به آن اشاره مي‌كنند كه در زمان رضاخان و محمدرضا شاه در ايران وجود داشت. آنها حوزه‌ها را محدود و سعي كردند كه اين‌گونه دانشگاهيان را نسبت به علما بدبين كنند؛ ولي انقلاب اسلامي خط بطلاني بر اين عقيده كشيد. كمك‌هاي دولت از لحاظ مالي و مقرراتي مي‌تواند موجب رشد و توسعه‌ي حوزه و دانشگاه شود؛ به‌ويژه اين كه حوزه‌ي علميه در معرض پاسخگويي به كل جهان اسلام است و نياز به امكانات ارتباطي و اطلاع‌رساني، قابل مقايسه با وظايف محدود قبل از انقلاب نيست و انجام اين رسالت بدون كمك‌هاي دولت غير ممكن است. اگر مديران مي‌خواهند كشور را به سمت توسعه پيش ببرند بايد بر روي افزايش بودجه‌هاي تحقيقي و پژوهشي كه در برنامه‌ پيش‌بيني شده، بيشتر فكر كنند. نبايد به بهانه‌ي دولتي شدن دانشگاه و حوزه، راه پشتيباني دولت از آنها و مديريت عمومي آنها را ببنديم. اگر حوزه و دانشگاه را بدون حمايت منطقي به حال خود رها كنيم، شاهد يك هرج و مرج فكري در كشور خواهيم بود. آن چه كه مهم است، توجه به اين نكته است كه احزاب و گروه‌هاي سياسي به دنبال بهره‌برداري ابزاري از حوزه و دانشگاه نباشند. برخي از جريان‌هاي سياسي سعي مي‌كنند با سوءاستفاده از احساسات پاك طلاب جواني كه تازه به حوزه‌ي علميه وارد شده‌اند، از آنها براي اهداف سياسي خود سرباز پياده بسازند. حوزه و دانشگاه بايد فراتر از اين امور به رسالت خود عمل كنند. انصاري توضيح داد: يكي از كارهايي كه دانشگاه و حوزه مي‌توانند به طور تخصصي انجام دهند، آسيب‌شناسي وحدت حوزه و دانشگاه است. بايد ببينيم كه عملكرد نظام در اين عرصه طي 25سال گذشته چگونه بوده است. طبعا توفيقات و ناكامي‌ها در كنار هم بوده‌اند. برخي دانشگاهيان حضور روحانيون در دانشگاه را با نگاه مميزي مي‌بينند و برخي گروه‌هاي افراطي و خشونت‌طلب در حوزه، سكولاريسم و دين گريزي را به تمام اهالي دانشگاه نسبت مي‌دهند. بذر اين بدبيني‌ها و شك‌ها به دست عواملي مشكوك در حوزه و دانشگاه پاشيده شده و پيش از اين بيم آن مي‌رفت كه تمامي دستاوردهاي نظام براي نزديكي اين دو نهاد، از بين برود؛ ولي در سال‌هاي اخير آقاي خاتمي به عنوان يك روحاني روشنفكر و مظهر وحدت حوزه و دانشگاه عمل كردند و گام‌هاي مثبت و خوبي را با پرداخت هزينه‌هاي سنگين برداشتند؛ گرچه بي‌مهري نسبت به ايشان چه در دوران رياست‌جمهوري و چه در حال حاضر، وجود داشته است. اين عضو مجمع روحانيون مبارز، در ادامه گفت‌وگويش با ايسنا درباره رابطه‌ي اين مجمع با فضاي دانشگاه، خاطرنشان كرد: مجمع توانسته است به عنوان يك تشكل روحاني روشنفكر ارتباط خود را با دانشگاه‌ها حفظ كند. اين رابطه چه در دوران دبير كلي آقاي كروبي و چه در حال حاضر، همواره دستاوردهاي مثبتي داشته است. آقاي خاتمي نيز به عنوان عضو ارشد و رييس شوراي مركزي مجمع روحانيون مبارز، همان‌طور كه يك چهره‌ي روحاني هستند، در سطح دانشگاه‌ها نيز وجهه‌ي علمي دارند و مي‌توانند چهره‌ي تابناك و مسووليت‌پذير دانشگاه و حوزه ايران را در سطح بين‌الملل نمايندگي كنند. سخنراني‌هاي اخير ايشان در جمع انديشمندان كشورهاي مختلف، نمادي از وحدت علمي حوزه و دانشگاه است. انصاري در پايان سخنان خود تاكيد كرد: امروز بيش از گذشته به وحدت قولي و عملي حوزه و دانشگاه براي تنوير افكار عمومي نياز است. جريان‌هاي مرموزي در حال فعاليت هستند كه اختلاف بين اين دو نهاد را دامن بزنند. اين وضعيت اقتضا مي‌كند كه دانشجويان و طلاب با شناخت درست و با شجاعت بيشتر در مبارزه با اين جريان‌هاي انحرافي تلاش كنند. گفت‌وگو از خبرنگار ايسنا: شكوه خسرواني																							 
, *امام(ره)اسلام مجسم بود* مرضيه دباغ: *خطر سوءبرداشت از ديدگاههاي امام (ره) وجود دارد *هركس در بازگويي حقايق انقلاب كم‌كاري كند،بايد دربرابر خدا پاسخگوباشد																							 
, ظاهرش آرام بود و متانت رفتار و صميميتش اين آرامش را به خوبي نشان مي‌داد. با همين آرامش نيز وارد بحث شد اما هرچه پيش مي‌رفت، نگراني‌ها و دغدغه‌هاي ذهني‌اش ‌آهسته آهسته آشكار مي‌شد. نگراني از اينكه نكند ما امانت‌دار خوبي نباشيم و انقلاب كه امانت امام است به بيراهه برود و نكند كاري كنيم كه جوانان، امام(ره) را به درستي درك نكنند، نكند كه زياده‌خواهي‌هاي برخي ديدگاه‌هاي امام(ره) را تضعيف كند. به هر كدام از اين حرف‌ها كه مي‌رسيد، لحظه‌اي سكوت مي‌كرد و سپس حرفهايش را ادامه مي‌داد. سعي مي‌كرد حسرت سال‌هايي كه در كنار امام(ره) بود در نگاهش پديدار نشود، ولي مي‌شد. لحظاتي كه در كنار «مرضيه حديدچي دباغ» بوديم با همين اوصاف گذشت. با او از خيلي چيز‌ها صحبت كرديم و او بحث‌ها را مدبرانه مطرح و با ديدگاه امام(ره) مقايسه مي‌كرد. صحبت‌هاي خود را با خلاصه كردن زندگي شصت و شش ساله‌اش در چند جمله آغاز كرد:« متولد 1318 در شهر همدان هستم و در يك خانواده كاملاً مذهبي بزرگ شده‌ام. درس را از مكتب آغاز كردم و بعد از خواندن قرآن و بوستان و گلستان و ازدواج در سن 14 سالگي، تحصيلات خود را در حوزه به پايان بردم.» از اساتيد خود نيز سخن گفت، از شهيد سعيدي، شهيد صالحي، سيدمحمد باقر موسوي همداني، حاج خليل خوانساري و حاج كمال مرتضوي. *** ايسنا:‌ چه زماني با حضرت امام خميني (ره) آشنا شديد؟ دباغ: سال 1342 با مسائلي كه بعد از رحلت آيت‌الله العظمي بروجردي به وجود آمد، با نام امام آشنا شدم اما ايشان را تا سال 1353 كه از ايران مهاجرت كردم نديدم. در نجف به محضر امام رسيدم كه متوجه شدم ايشان مرا از نامه‌هاي استادم، شهيد سعيدي، به خوبي مي‌شناسند. ايسنا: شما لحظات زيادي را در كنار امام (ره) بوديد. تصور مي‌كنيد اگر ايشان در اين برهه زماني در كنار ما بودند نسبت به بحران‌هاي سياست داخلي و خارجي‌ ما چه عكس‌العملي داشتند؟ دباغ: تصور نمي‌كنم كه اتفاقات الان حادتر از اتفاقات آن سال‌ها باشد؛ جنگ، به شهادت رسيدن 72 نفر از رجال سياسي در آن شرايط بحراني و شهادت رييس جمهور و نخست وزير كشور در يك زمان. اگر امام الان هم بودند قطعا تصميماتشان غير از تصميمات آن دوران نبود. ولي مسولان ما بخصوص مسوولان فعلي نوپا هستند و در بسياري مسائل تعجيل مي‌كنند و ممكن است برخي كارهايشان با ديدگاه‌هاي امام متفاوت باشد، ولي إن‌شاءالله طبق روال حضرت امام پيش مي‌رويم. ايسنا: ‌برخي معتقدند كه ناگفته‌ ماندن برخي از وجوه فكري امام(ره) مي‌تواند باعث تحريف در نظرات و كلام ايشان شود. شما هم اين نگراني را داريد؟ دباغ: اين نگراني تنها در رابطه با كلام امام نيست، گاهي ممكن است اين اتفاق براي آيات قرآن نيز پيش بيايد. به عنوان مثال امام به شدت در مورد مساله فلسطين حساسيت به خرج مي‌دادند و در صحبت‌ها و سخنراني‌هايشان به آن اشاره داشتند. (با چهره‌ درهم كشيده بحث خود را پي مي‌گيرد) ولي امروز مي‌بينيم كه در دانشگاه‌هاي ما همايش مي‌گذارند و بررسي مي‌كنند كه آيا مساله فلسطين بايد در كشور مطرح شود يا نه؟ من به يكي از همايش‌ها دعوت شدم و با ناراحتي جلسه را ترك كردم. دغدغه‌ تضعيف ديدگاه‌ها و اصول براي همه مسلمانان پايبند به سنت رسول اكرم (ص) وجود دارد. آنچه امروز ممكن است اتفاق بيفتد و خطر آن هم كم نيست، اين است كه برخي با نداشتن اطلاعات كافي در مورد ديدگاه‌هاي امام و برداشت‌هاي شخصي، موجب سوء استفاده و سءبرداشت از اين ديدگاهها شوند. به طور قطع اين سوء برداشت‌ها موجب خواهد شد كه نسل جوان امروز نتواند آن طور كه بايد و شايد امام را بشناسد. در اين صورت چه قصد تحريف وجود داشته باشد چه نداشته باشد، كلام ايشان تحريف خواهد شد. (با نگاه نافذي كه با تعجب آميخته شده ادامه مي‌دهد) كما اينكه امروز مسائلي در رابطه با تبعيت از ولايت فقيه مطرح مي‌شود و براي آن انواع در نظر گرفته مي‌شود. از ولايت تكويني مي‌گويند و ولايت عامه، اين بحث‌ها دخالت در اصالت انقلاب است. بازي با خون شهدا است. بدون تعارف مي‌گويم و مي‌خواهم به گوش مسوولان برسد كه امام فرمودند: « من به شما زن‌ها مي‌گويم كه اگر ديديد دولتمردان كج مي‌روند يا اگر در انقلاب انحرافي به وجود آمد، شما بايد نهضت كنيد.» با وجود اين مسائل در تاريخ انقلاب، طبيعي است كه ساكت نخواهيم نشست. ايسنا: تصور نمي‌كنيد كه ديدگاه‌هاي حضرت امام(ره) بايد توسط كساني مانند شما كه همواره در كنار ايشان بوده‌اند به گوش جوانان برسد؟ چرا بسياري از همراهان امام(ره) در اين شرايط سكوت كرده‌اند؟ دباغ: من انديشه آنان را نمي‌دانم، ولي ما از آقاي مهندس موسوي گله داريم. احساس مي‌كنيم ايشان نبايد با سكوت خود به نسل امروز جفا ‌كنند. ايشان در خلوت امام حضور داشتند، بخصوص در دوره جنگ. ايشان بايد اين مسائل را بازگو كنند تا حداقل به انقلاب ظلم نشود. در مورد اشخاص ديگر نيز همين‌طور است. تاريخ انقلاب اسلامي بايد شكافته شود. انقلاب ايران يك مساله‌ خاص است. در دنيا انقلاب‌هاي زيادي داشتيم ولي هيچكدام از آنها مباني انقلاب اسلامي ايران را نداشته‌اند. هر كس كوتاه بيايد و يا كم كاري كند بايد در مقابل خداوند پاسخگو باشد. ايسنا: چرا جمعيت زنان در اين مورد فعاليت خاصي انجام نمي‌دهد؟ فكر نمي‌كنيد نقش اين جمعيت در عرصه سياسي كمرنگ شده است؟ دباغ: تمام افراد عضو اين جمعيت فعاليتشان اين نيست. تعدادي مانند خانم مصطفوي (فرزند امام) خانم طباطبايي (همسر پسر امام) و يا خانم اعرابي (از نوه‌هاي امام) هستند كه با مسائل انقلاب آشنا هستند و در اين سال‌ها نيز رشد لازم را داشته‌اند. كار ما شناساندن امام نيست. هر چند كه كم كاري نكرده‌ايم و نزديك به 25 جلد كتاب در رابطه با سيره‌ عملي امام به زبان‌هاي مختلف به چاپ رسانده‌ايم. البته فعاليت در اين زمينه در جامعه ما چندان ملموس نيست. به عنوان مثال خانم طباطبايي مسوول گروه فلسفه دانشگاه حضرت امام هستند و در دانشگاه خود به صورت جدي و كافي به بحث در زمينه نظرات امام مي‌پردازند. مجامع دانشگاهي ديگر در اين زمينه فعال نيستند و بهره لازم را از ايشان نمي‌برند. ايسنا: شما زماني فرمانده سپاه همدان بوديد. چه شد كه اين مسووليت به شما واگذار شد؟ عكس‌العمل‌ها چه بود؟ دباغ: اوايل انقلاب كه امام دستور تشكيل سپاه را دادند همه شناخته شده نبودند. جو همدان نيز جو بسيار خطرناكي بود. يعني از هرگروه فكري چه در مقابل اسلام و چه همراه با آن، فعاليت داشتند. در آن دوره كسي كه همه اينها را بشناسد و از سوي ديگر نظامي هم باشد كم داشتيم. البته اشخاصي مثل آقاي اكرمي هم بودند ولي سابقه‌ نظامي نداشتند.همه‌ اين عوامل دست به دست هم داد تا من را خير‌الموجودين آن مقطع بدانند. برخي آقايان موافق نبودند ولي آيت‌الله مدني گفتند شما اين مسووليت را بپذيريد تا شناخت ما بر روي افراد بيشتر شود. اواخر سال 57 اين مسووليت را بر عهده گرفتم و تا سال 60 كه جنگ شروع شده بود و من نيز مشكلي در ناحيه پاي خود پيدا كرده بودم، مسووليت را واگذار كردم. بعد از آن، مسووليت بسيج را به عهده گرفتم و به زنان آموزش سياسي – نظامي مي‌دادم تا اينكه وارد مجلس شدم. ايسنا: چه شد كه فضاي كاري شما به سياست‌مداري تغيير كرد؟ دباغ: بعضي از برادران درخواست كردند كه با توجه به سابقه اندوخته‌ام در زندان و خارج از كشور وارد مجلس شوم. در انتخابات ميان‌دوره‌اي مجلس اول راي آوردم و در مجالس دوم، سوم و &nbsp;پنجم نيز نماينده بودم. در دوره چهارم راي نياوردم، چون برخي از آقايان مي‌گفتند وقت آن است كه خواهر دباغ برود و استراحت كند. ايسنا: نظرتان در مورد رد صلاحيت‌هاي مجلس چهارم چيست؟ اين اتفاق چه تاثيري در فضاي سياسي جامعه داشت؟ دباغ: (بعد از يك نفس عميق پاسخ مي‌دهد) حضرت علي مي‌فرمايند: «الدنيا راس الخطير.» سر همه گناهان دنياداري است. دنياداري براي هر كس بزرگترين خطايي است كه ممكن است مرتكب شود.در دوره‌ سوم تعادل خاصي به وجود آمده بود و چپ‌ها و راست‌ها در توازن به سر مي‌بردند و ثبات اعتقادي براي پيشبرد مسائل انقلاب به وجود آمده بود. متاسفانه يكسري از افراد در دنياي خودشان غوطه‌ور هستند و نمي‌توانند اين وضعيت را تحمل كنند. در دوران خاتمي، اين سيدمظلوم انقلاب، نيز اين اتفاقات پيش آمد. يك عده زير عباي ايشان رفتند و با نام (كمي مكث مي‌كند) كه الحمد‌الله اسمشان را هم فراموش كردم، شروع به تامين منافع خويش كردند. ما اميدوار بوديم با وجود آقاي خاتمي و با داشتن مجلس ششم، بسياري از كارها پيش برود ولي اين سوء استفاده‌ها از يك طرف و وجود كساني كه نمي‌توانستند اين مسائل را تحمل كنند از سوي ديگر باعث شد كه آقاي خاتمي نيز كه قصد كار مستقل داشتند، آن طور كه دوست داشتند به اهدافشان نرسند، اما مي‌توانستيم پيشرفت‌هاي بيش از اين در مجامع بين‌المللي داشته باشيم. البته در اين قضايا مسائلي نهفته است كه حالا براي باز شدن آ‌نها خيلي زود است. ايسنا: مثلا چه اتفاقاتي؟ دباغ: اين اتفاقاتي را كه بعد از اتمام رياست جمهوري آقاي خاتمي پيش آمده را عرض مي‌كنم. بايد يك مقدار از عملكرد اين دولت ديده شود و در جامعه بروز پيدا كند، آن وقت مي‌فهميم كجا درست رفتيم و كجا اشتباه. من اميدوارم آقاي احمدي‌نژاد آن طور كه قول داده‌اند و تعهد كرده‌اند عمل كنند. اين ملت با اين زحماتي كه كشيده‌اند و با فشار‌هايي كه تحمل كرده‌اند بايد به جايي برسند. ايسنا: شنيده‌ايم كه شما قبل از انقلاب از حجاب چادر استفاده نمي‌كرديد. دباغ: (مي‌خندد) من پيش از انقلاب پوشيه مي‌زدم. حتي در ساواك نيز تعهد داده‌ام كه به خاطر سهولت شناسايي‌ام در مقطعي از پوشيه استفاده نكنم. ولي با خروج از ايران با توجه به گستردگي كارهايي كه داشتم و عمليات‌هاي مختلف، از چادر استفاده نمي‌كردم. وقتي هم وارد ايران شدم بايد پايه‌ تيربار با خودم حمل مي‌كردم و از كوه بالا مي‌رفتم و يا شب و روز پشت فرمان اتومبيل تجهيزات نظامي جابجا مي‌كردم. چادر كمي مانع بود. بعد از اينكه از بيمارستان مرخص شدم، خدمت امام رفتم ( اشك در چشم‌هايش حلقه مي‌زند). دلم برايشان تنگ شده بود.دو ماه بود كه ايشان را نديده بودم. به من گفتند‌: «شما چادر نداري؟ بگويم احمد برايتان چادر بخرد؟» گفتم‌: «نه حاج آقا! چادر دارم.» و از همان روز دوباره چادر را سر كردم. ايسنا: شما در زمان مجلس ششم نيز با چند نفر از خانم‌ها كه چادر نداشتند برخوردي داشتيد؟ مساله چه بود؟ دباغ: اعتقاد من اين بود كه مجلس جاي مقدسي است و بايد با وسايل تقدس وارد آن شويم كه براي خانم‌ها چادر است. در راهروي مجلس با آقاي مهاجراني صحبت مي‌كردم. ايشان گفتند كه خانواده‌هاي شهدا در اصفهان به همسرشان حمله كرده‌اند. پاسخ دادم كه اگر من هم بودم اين كار را مي‌كردم. فرزندان آنها به شهادت رسيدند كه ما از اصالت‌هاي اسلام و كشورمان استفاده كنيم. اينجا نيز جاي مقدسي است و حضور خانم‌هاي بد حجاب مايه ننگ جمهوري اسلامي است، مگر اينكه از روي عمد نباشد. مثل خانم ابتكار كه وقتي سمت معاونت رييس جمهور را پذيرفتند آقاي خاتمي به ايشان گفتند كه از چادر استفاده كنند. خانم ابتكار مي‌گفتند من مي‌ترسم نتوانم احترام چادر را نگه دارم. تفكر ايشان زيبا بود. بعضي از خانم‌هايي كه نماينده مجلس بودند نيز مي‌توانستند چنين دليلي داشته باشند، ولي آنها در مقابل چادر ايستادند. اين حرف بين من و آقاي مهاجراني رد و بدل شد و فردا روزنامه‌ها با شيوه‌ ديگري آن را منعكس كردند و توهين‌آميز و زشت جلوه دادند. (با عصبانيت مي‌گويد) عده‌اي هم گفتند بهتر است دباغ برود در خيابان مجلس و پاي آنان را كه اينگونه به مجلس مي‌آيند بشكند. اين كار زيبنده‌ خود آنهاست. (دست خود را مشت مي‌كند) من امروز تمام حرفم با مسوولان اين است كه اگر دختر ما آستين كوتاه مي‌پوشد، شلوارش را تا مي‌زند و روسري‌اش را كج مي‌كند، شما مقصر هستيد؛ چون او در مهد كودك، دبستان و دبيرستان جمهوري اسلامي درس خوانده است. ما بايد فرهنگ اصيل اسلامي را به بچه‌ها بشناسانيم كه او مشتاق حجاب باشد نه اينكه روي ديوار بنويسيم مرگ بر بي‌حجاب. اين به مسوولان مربوط است ولي مساله حجاب در مجلس فرق مي‌كند. ايسنا: ‌چرا خارج از ايران شما را خواهر طاهره صدا مي‌كردند؟ دباغ: من با پاسپورت يك خانم بيمار به نام زينت احمدي نيلي از ايران خارج شدم. اين پاسپورت را محمد منتظري براي من تهيه كرد. دوستان مي‌ترسيدند كه اسم من مطرح شود، براي همين نام طاهره را براي من انتخاب كردند. همه جا من را خواهر طاهره صدا مي‌كردند. امام نيز هر وقت مرا صدا مي‌زدند، مي‌گفتند «خواهر طاهره» ( بغض مي‌كند، اشك‌هايش را پاك مي‌كند و ادامه مي‌دهد) نمي‌گويم خوشا به حال آن روزها، ولي يادآوري خاطرات سخت است. وقتي به آن روز‌ها فكر مي‌كنم، مي‌بينم بعضي وقت‌ها به بيراهه مي‌رويم. در «صندلي داغ» هم گفتم كه اگر امام در بين ما بود به او مي‌گفتم ببخشيد كه نتوانستيم امانت تو را آن طور كه بايد و شايد و آن طور كه شما به ما تحويل داديد، نگه داريم. ايسنا: ‌همسرتان هم در مبارزات شما همراهتان بودند؟ دباغ: همسرم كنار من نبودند. ايشان اهل فعاليت‌هاي سياسي نبودند، افكار سياسي داشتند ولي عملكرد سياسي نه. هيچگاه مانع كارهاي من نشدند، تشويق هم مي‌كردند. ايسنا: ‌شما به عنوان يك زن كه بدون حضور همسرتان در بسياري از برهه‌هاي سياسي حضور داشتيد، نظرتان در مورد حضور زنان در جامعه‌ امروز چيست؟ فكر نمي‌كنيد اين حضور مي‌تواند بهتر از اين باشد؟ مانند شركت در مجلس خبرگان. دباغ: حضور زنان در مجلس خبرگان مانعي ندارد، ولي رسيدن به مدارج علمي كه براي حضور در بين خبرگان احتياج است، سخت است. البته اين حضور چندان ضرورتي هم ندارد چون قانون گذاري و يا برنامه‌ريزي نيست. هدف، انتخاب رهبر است. حتي در رابطه با مقام رياست جمهوري نيز به نظر من مانعي براي خانم‌ها نيست، ولي اگر در اين مسووليت دشوار از آقايان استفاده كنيم موفقيت‌هاي بيشتري خواهيم داشت. مساله مهم اين است كه اينها مشكل زنان ما را حل نمي‌كند. رهبري نيز در فرمايشات خود گفتند كه جامعه‌ ما به يك تحول نياز دارد. مردان بايد متحول شوند و به بازشناسي زنها بپردازند تا مشكل حل شود. مشكل زنان‌ها از مقام‌هاي دولتي آنها نيست. مردان هنوز نتوانسته‌اند اهميت حضور زنان را درك كنند. ايسنا: اگر كسي بخواند از زندگي شما فيلم بسازد، موافقت مي‌كنيد؟ دباغ: برخي به دنبال اين كار هستند، ولي عقيده من اين است كسي اين كار را انجام دهد كه دغدغه‌ دين و انقلاب را داشته باشد. اگر اين‌گونه نباشد نمي‌تواند با من همراهي كند. ايسنا: به عنوان آخرين سوال اگر مايل هستيد علت علاقه بي حد خودتان را به امام (ره) خيلي كوتاه بگوييد. دباغ: (با صداي لزران آغاز مي‌كند) 65 سال از عمر من مي‌گذرد و حداقل نزديك به 50 سال آن را در حال مطالعه‌ مسائل اسلامي بوده‌ام. هر چه در اين سالها ياد گرفتم همه را در وجود ايشان يافتم. تمام ذهن و افكار و اعتقادات من در اين انسان پياده شده بود. (در حالي كه اشك خود را پاك مي‌كند ادامه مي‌دهد) امام اسلام مجسم بود. چطور مي‌شود به اين انسان عشق نورزيد؟ (با بعض ادامه مي‌دهد) من بارها در زمان حضرت امام نيز گفته‌ام كه اگر لازم باشد براي بقاء نظام اسلامي و پياده شدن ديدگاه‌هاي حضرت امام ايشان به من امر كنند كه سر تك تك فرزند‌انت را براي من بياور، اين كار را مي‌كنم. چون تمام زندگي اين انسان سنت پيامبر است. (دوباره اشك مي‌ريزد) وقتي از دنيا رفت هيچ چيز از خود نداشت جز يك كتابخانه و چند دست لباس. ( و اين بار اشك مجال ادامه صحبت را به او نداد) گفت‌وگو از خبرنگار ايسنا: شكوه خسرواني																							 
, به گزارش سرويس صنفي آموزشي خبرگزاري دانشجويان ايران (ايسنا)، دكتر ناصر اقبالي همچنين اظهار داشت: كليه پذيرفته‌شدگان دوره‌هاي دكتري و كارشناسي ارشد مي‌توانند براي ثبت‌نام طي روزهاي شنبه و يكشنبه اول و دوم مهر ماه به واحدهاي مربوطه مراجعه كنند. وي درباره مدارك لازم براي ثبت‌نام در دوره‌ كارشناسي ارشد، گفت: دواطلبان براي ثبت‌نام لازم است، اصل مدرك كارشناسي به انضمام ريز نمرات دوره كارشناسي با قيد معدل، اصل شناسنامه و دو برگ فتوكپي از تمام صفحات آن و شش قطعه عكس 3*4 تمام رخ به همراه داشته باشند. رييس مركز آزمون درباره مدارك لازم براي ثبت‌نام در دوره‌هاي دكتري گفت: افراد پذيرفته شده در دوره دكتري هنگام مراجعه جهت ثبت نام بايد اصل مدرك دوره كارشناسي ارشد و ريز نمرات با ذكر معدل شش قطعه عكس 3*4 تمام رخ كه در سال جاري تهيه شده باشد و اصل شناسنامه كه از تمام صفات آن، 2 برگ فتوكپي تهيه كرده باشند را به ارائه دهند. وي در ادامه افزود: پذيرفته‌شدگان ذكور دوره كارشناسي ارشد و دكتري مشمول نظام بايد علاوه بر مدارك فوق، 12 قطعه عكس 3* 4 و مدركي كه وضعيت نظام وظيفه آنها را مشخص كند، به همراه داشته باشند. وي در پايان تصريح كرد: اسامي پذيرفته‌شدگان باقيمانده رشته‌هاي دكتري متعاقبا اعلام مي‌شود.																							 
, به گزارش سرويس صنفي آموزشي خبرگزاري دانشجويان ايران، ‌آزمون ورودي دوره دكتري دانشگاه تربيت معلم آذربايجان روز چهارشنبه 23 آذر ماه در دانشگاه برگزار و كارت داوطلبان نيز روز از قبل از آزمون (22 آذرماه) در محل برگزاري توزيع مي‌شود. داشتن دانشنامه دوره كارشناسي ارشد يا بالاتر مورد تاييد وزارت علوم با معدل 15 از 20 يا 3 از 4، داراي بودن حد نصاب نمره از آزمونهاي معتبر زبان انگليسي برخي از شركت در آزمون ورودي اين دوره است. گفتني است، متقاضيان با مدرك تحصيلي معادل، مجاز به شركت در آزمون نيستند. لازم به ذكر است كه تحصيل در دوره دكتري بصورت تمام وقت بوده و پذيرفته شدگان آزمون در يكي از شاخه‌هاي تخصصي ادبيات عرفاني و حكمي، ادبيات حماسي، ادبيات غنايي، بلاغت و زيبايي شناسي، نقد ادبي و ادبيات معاصر و زبانشناسي ترجمه ادامه تحصيل داده و موضوع رساله خود را در آن شاخه تخصصي انتخاب خواهند كرد. گفتني است، آخرين مدرك ارسال مدارك ثبت‌نام 12 آذر ماه جاري است. متقاضيان به منظور كسب اطلاعات بيشتر مي‌توانند به پايگاه اينترنتي دانشگاه به نشاني www.fliter.org مراجعه و يا با شماره تلفن 4327500(0422) داخلي 2256 تماس حاصل نمايند.																							 
, « جنبش دانشجويي پديده‌اي نيست كه در خلاء مطرح شود و ويژگي هاي آن با شرايط سياسي، اجتماعي و اقتصادي جامعه‌ مرتبط است، در ايران جنبش دانشجويي به دليل شرايط تاريخي سابقه طولاني داشته‌ است و هرگاه كه شرايط و فضاي سياسي مقداري آزاد شد، خود را نشان داده است، اما جهت فعاليت جنبش دانشجويي در ايران همواره ضداستبداد و ديكتاتوري و &nbsp;آزادي‌خواه بوده است.» جنبش دانشجويي معلول شرايط خاصي است دكتر«صادق زيباكلام» در گفت و گو با خبرنگار سرويس تاريخ خبرگزاري دانشجويان ايران (ايسنا) با بيان اين مطلب، اظهار داشت: «لازم است از خود سووال كنيم ، آيا اساسا جنبش دانشجويي بايد وجود داشته باشد؟ پاسخ اين است، كه خير. جنبش دانشجويي معلول شرايط خاصي است.چرا در ژاپن،انگلستان و آمريكا چيزي به اسم جنبش دانشجويي وجود ندارد؟ اما در مصر، تركيه و بوليوي و در ايران يكي از مهم‌ترين بحث‌هاي چندين سال اخير بحث جنبش دانشجويي بوده است؟» زيبا كلام ادامه داد:«جنبش دانشجويي به آن معنا و تلقي كه ما در ايران داريم لازمه‌ي دانشگاه و دانشجويي نيست بلكه به دليل يك سري شرايط و تنگناهاي سياسي كه به وجود مي‌آيد ، قشري به نام دانشجو شروع به مبارزه مي‌كند. اگر آن شرايط عوض شود يا وجود نداشته باشد جنبش دانشجويي سالب به انتفاع موضوع مي‌شود و دليلي بر وجود آن نيست.» همواره جنبش دانشجويي در ايران به عنوان آوانگارد مبارزه شناخته شده است اين استاد دانشكده حقوق و علوم سياسي دانشگاه تهران‌، اضافه كرد:« ما همواره جنبش دانشجويي را در ايران به عنوان آوانگارد مبارزه شناختيم. فعالانش يا در زندان بودند يا در حال مبارزه يا متحصن. اما در بسياري از كشورهاي پيشرفته اين‌گونه نيست؛ چرا كه دموكراسي در آن جوامع نهادينه شده ،اما كاري كه جنبش دانشجويي در ايران مي‌كند احزاب و تشكل‌هاي سياسي بايد اين كار را انجام ‌دهند.» زيباكلام ادامه داد:«در ايران به دليل نبود احزاب و تشكل‌هاي سياسي و ملزومات جامعه‌ي مدني كار ويژه‌ي آنها را دانشجويان انجام مي‌دهند. اگر جامعه‌ي ما به سمت و سوي آزادي‌هاي مدني برود اساسا جنبش دانشجويي چندان محلي از اعراب پيدا نمي‌كند.» نهادينه نشدن احزاب حساسيت دانشگاه و دانشجويان را نسبت به مسايل سياسي افزايش داده است اين عضو هيات علمي دانشگاه تهران تاكيد كرد:«اگر شرايط سياسي و كلي جامعه ايران به سمت باز شدن برود به گونه‌اي كه احزاب، تشكل‌هاي سياسي و مطبوعات و آن‌چه كه زيرساخت‌هاي جامعه‌ي مدني مي‌ناميم ، بتوانند وجود داشته باشند، ديگر دليلي ندارد كه دانشگاه به اين ميزان نسبت به مسايل سياسي حساس باشد. حساسيت دانشگاه و دانشجويان ما نسبت به مسايل سياسي به اين دليل است كه احزاب و تشكل‌هاي سياسي آن‌چنان نهادينه و قدرتمند نيستند. بنابراين كار ويژه‌ي آنها را جنبش دانشجويي انجام مي‌دهد.» زيباكلام همچنين اظهار داشت:« پيش‌بيني من اين است كه جامعه‌ي ما به گونه‌اي اجتناب‌ناپذير به سمت باز شدن مي‌رود و بنابراين جنبش دانشجويي در جامعه‌ي ما مربوط به گذشته خواهد بود. جاي جنبش دانشجويي را بايد در تاريخ ايران پيدا كرد؛ چرا كه بسياري از كارهايي كه ما از جنبش دانشجويي انجام آن را انتظار داريم احزاب، تشكل‌هاي سياسي، اتحاديه‌هاي صنفي و ساير نهادهايي كه زيرمجموعه جامعه‌ي مدني هستند، انجام مي‌دهند.» جنبش دانشجويي نسبت به گذشته جوهره‌ي خود را از دست داده است وي اضافه كرد:« جنبش دانشجويي در ايران در جريان دوم خرداد و 8 سال اصلاح‌طلبي و بعد از آن دچار نوعي سرخوردگي شده است. اين مساله را مي‌توان به وضوح از ميزان حضور دانشجويان در برنامه‌هاي سياسي كه در دانشگاه برگزار مي‌شود ،ملاحظه كرد. اساسا يك نوع حالت غيرسياسي شدن و بي‌علاقه‌گي نسبت به مسايل سياسي و جدي و واقعي نگرفتن آنها در بين دانشجويان، رواج پيدا كرده است.» زيباكلام درادامه اظهاراتش در تحليل علل انفعال جنبش دانشجويي در مقاطع مختلف ،خاطر نشان كرد:« در مقاطعي بخشي از جنبش دانشجويي ما ماركسيست، چپي و اسلام‌گرا بود. بخش ماركسيستي مقدار زيادي لطمه ديد و ضربه خورد. بعد از انقلاب هم بخشي از آنها به خارج از كشور رفتند. البته خود ماركسيسم هم به عنوان يك تفكر و ايدئولوژي در يكي دو دهه‌ي گذشته افول پيدا كرده است.» وي در ادامه با ابراز اين عقيده كه بخش اسلام‌گراي جنبش دانشجويي نيز در حال حاضر نسبت به گذشته جوهره‌ي خود را از دست داده است، گفت:« حتي تا 8-7 سال قبل هم خيلي از دانشجوها معتقد بودند ؛اسلام همه‌ي مشكلات و مسايل ما را حل مي‌كند. اگر جامعه‌اي و حكومتي اسلامي باشد اقتصاد و صنعت و كشاورزي و مناسبات افراد با يكديگر درست خواهد بود. به اسلام به عنوان يك ايدئولوژي غالب، ايدئولوژي كه اگر پياده شود همه‌ي مشكلات و مسايل جامعه را حل مي‌كند ، نگاه مي‌كردند؟، الان به هردليل آن اعتقاد ديگر به صورت گذشته بين دانشجويان وجود ندارد.» تيپ و رفتار دانشجويان امروز شباهتي به دانشجويان اسلام خواه 15 يا 20 سال قبل ندارد وي ادامه داد:« بر اين اساس زمانيكه وارد انجمن اسلامي يا نهادهاي دانشجويي اسلام‌گرا مي‌شويد، ملاحظه مي‌كنيد تيپ و رفتار دانشجويان اصلا به كساني كه 5 يا 15 يا 20 سال پيش در آنجا حضور داشتند و اسلام‌خواه بودند، شباهتي ندارد. بنابراين اين سه عامل دست به دست هم داده‌اند و حالت خزان، پژمردگي و دلمردگي در دانشگاه‌هاي ما و ميان دانشجويان نسبت به جنبش دانشجويي ايجاد شده است.» زيباكلام همچنين تاكيد كرد:« آن‌چه كه در كوتاه مدت حداقل قابل پيش‌بيني است ، اين است كه جنبش دانشجويي از اين هم كمرنگ‌تر خواهد شد. ممكن است بعضا شاهد برخي تحركات دانشجويي شويم. ممكن است مثلا با دستگيري فردي يا اخراج افرادي از دانشگاه 200 نفري در دانشگاه حركتي انجام دهند و اعتراض كنند ،اما جنبش دانشجويي به آن معنا كه در تاريخ معاصر ايران وجود داشته ، مربوط به گذشته است.» دانشجويان در دوم خرداد جزو گروه‌هاي مرجع بودند وي در ادامه به تبيين نقش دانشجويان درايجاد دوم خرداد پرداخت واظهار داشت:« يكي از دلايل ايجاد دوم خرداد به افزايش كمي دانشجويان كه در 8 سال در دوران آقاي هاشمي رفسنجاني صورت گرفت ،باز مي‌گردد. هاشمي توجه زيادي به كميت در اقتصاد داشت. واحدهاي زيادي مانند دانشگاه آزاد به وجود آمد. ازسالهاي 9-68 تا 76 شمار دانشجويان بسيار بالا رفت. بالطبع اين مساله در ايجاد دوم خرداد نقش داشت. اما مشكلي موجود اين بود كه دانشجويان و در مجموع نسل جوان اميد زيادي به دوم خرداد و جريان اصلاح‌طلبي بستند و نهايتا چون انتظارات و توقعات هم به بار نيامد دچارسرخوردگي شدند.» وي تصريح كرد:«دانشجويان به لحاظ ميزان مشاركت وميزان رايشان در دوم خرداد تاثيرگذار بودند. دانشگاه در آن مقطع به عنوان گروه مرجع عمل كرد. خيلي‌ها بودند كه واقعا نمي‌دانستند به خاتمي راي دهند يا نه ولي دانشجوها آنها را تشويق كردند تا به خاتمي راي دهند.» در آينده امكان مرجعيت سياسي براي دانشجويان به وجود نخواهد آمد زيباكلام با بيان اين‌كه دانشجويان نخبگان علمي نيستند، گفت: «در آينده مرجعيت سياسي براي دانشجويان به وجود نخواهد آمد. سرخوردگي ايجاد شده فقط محدود به دانشجويان نيست. از دست رفتن مرجعيت سياسي دانشگاه را نمي‌توان آسيب دانست چرا كه كارويژه دانشگاه مرجعيت سياسي نيست. كارويژه‌ي دانشگاه بسط ، گسترش، تعميق علم و تحقيقات و پژوهش‌هاي علمي است.ايفاي نقش مرجعيت سياسي با احزاب و تشكل‌هاي سياسي است.» اين استاد دانشگاه همچنين در ارزيابي نسبت به برخي تحليل ها و نظرات در زمينه لزوم فعاليت دانشجويان گفت: «دستي وجود نداشته است كه دانشجويان را غير سياسي كرده باشد. اگر دستي هم باشد دست تاريخ و تحولات سياسي-اجتماعي ايران است. اين‌گونه نيست كه جرياني، حزبي، شخصيتي و يا تشكلي سعي كند دانشجويان را غيرسياسي كند.» وي ادامه داد:« در مجموع وقتي برخي از دانشگاه‌هاي سياسي صحبت مي‌كنند، مقصودشان اين است كه مي‌خواهند دانشجويان و جنبش دانشجويي طرفدار آنها باشد و اگر در همان دانشگاه چند تظاهرات عليه‌شان صورت بگيرد مطمئن باشيد اصلا استقبال نخواهند كرد و تمام تلاششان را به خرج مي‌دهند كه دانشگاه را غيرسياسي كنند و با دانشجوياني كه كار سياسي مي‌كنند برخورد مي‌كنند. » مدافعان امروز تاثيرگذاري و حضور جنبش دانشجويي آن را تا مرحله‌ي نظارت سياسي خود قبول دارند وي اظهار داشت:« بحث‌هاي مطرح شده از سوي فعالان سياسي در مورد اين‌كه دانشجو فقط نبايد در دانشگاه درس بخواند و بايد در عرصه‌ي سياسي كشور حضور داشته باشد را مطلقا قبول ندارم. عده‌اي كه اين حرف‌ها را مي‌زنند مي‌خواهند نفوذ و تاثيرگذاري‌شان درجهت اهداف و آرمان‌هاي سياسي آنها در دانشگاه وجود داشته باشد. اگر عكس آن باشد في‌الواقع در دانشگاه را به خاطر فعاليت سياسي دانشجويان گل مي‌گيرند.مقصود آنها از تاثيرگذاري و حضور جنبش دانشجويي تا جايي است كه درجهت نظارت سياسي آنها باشد.از جايي كه بخواهد ذره‌اي با جهت آنها همراهي نباشد اصلا و ابدا استقبال نمي‌كنند و به جنبش دانشجويي پر و بال نمي‌دهند.» كاردانشگاه فعاليت سياسي &nbsp;نيست وي همچنين گفت:« دانشجو بايد درس بخواند. فعاليت سياسي كار احزاب و تشكل‌هاي سياسي است.فعاليت سياسي دانشجويان در جامعه‌ي ما در گذشته حالت استثنائي بوده است؛ چرا كه حاكميت استبدادي و ديكتاتوري مانع از آن مي‌شده است كه احزاب و تشكل‌هاي سياسي فعاليت كنند و عملا تنها جايي كه امكان فعاليت سياسي در آن بود مخفيانه در خوابگاه و كوي و دانشگاه بوده است. به همين دليل دانشگاه در ايران كارويژه ي ثانويه‌اي به عنوان فعاليت سياسي پيدا مي‌كند. اما كار دانشگاه فعاليت سياسي نيست ، كار دانشگاه علم جويي است.» زيباكلام در پاسخ به اين سووال كه آيا افزايش هزينه فعاليت سياسي در دانشگاه مي تواند باعث تسريع در روند از بين رفتن جنبش دانشجويي شود؟گفت:«البته قابل مقايسه نيست ،اما زمان شاه هم برخوردهاي زيادي با جنبش دانشجويي صورت مي‌گرفت واين جنبش سركوب مي‌شد. اما آيا حكومت شاه موفق شد جنبش دانشجويي را خفه كند و از بين ببرد؟ در اوج خفقاني كه در زمان شاه وجود داشت باز هم مراسم 16 آذر برگزار مي شد و دانشجويان اعتصاب مي‌كردند ، امروز نيز از بين رفتن جنبش دانشجويي اتفاق نخواهد افتاد؛ چرا كه امكان فعاليت سياسي در بخش‌هاي ديگر مقداري به وجود آمده است. بالاخره چيزي به اسم حزب مشاركت، اعتماد ملي، كارگزاران، نهضت آزادي وجود دارد و جوانان و دانشجوياني كه خيلي علاقه‌مند به مسايل و فعاليت‌هاي سياسي باشند مي توانند با اين تشكل‌ها كار كنند. در آينده دامنه‌ اين روند بسيار گسترده‌تر خواهد شد.» دانشگاه غيرسياسي شده است اين استاد دانشگاه تصريح كرد:«حتي اگر از فعاليت‌هاي انجمن اسلامي و دفتر تحكيم وحدت هم استقبال مي‌شد براي آينده جنبش دانشجويي رونقي نخواهد بود؛ چرا كه شرايط عوض شده است. زماني وقتي دفتر تحكيم وحدت اعلام فراخوان مي‌كرد 80-90 درصد دانشجويان آن را قبول داشتند اما امروزه دانشجويان هيچ تشكل سياسي را قبول ندارند و غيرسياسي شدند.آنها به مسايل سياسي علاقه‌مند نيستند و اين حالتي طبيعي است.» زيباكلام تاكيد كرد:«يادمان باشد حكومت نمي‌تواند برنامه‌ريزي كند كه دانشجويان فعاليت سياسي كنند يا نه. نمي‌تواند با گرفتن و زدن و بستن جلوي فعاليت سياسي دانشجويان را بگيرد. افزايش هزينه‌ي فعاليت سياسي ازميزان هزينه‌ها در زمان شاه كه بيشتر نمي‌شود!اما اساسا بايد گفت تعصب و عرق فعاليت سياسي از بين رفته است.» وي افزود:«احزاب سياسي هنوز توقع دارند دانشگاه نقشي به نفع آنها ايفا كند. اما بايد كسي به آنها بگويد خداوند عزت روزيتان را جاي ديگر حواله كند! و از دانشگاه آبي برايتان گرم نمي‌شود!. بايد برويد مثل احزاب تشكل‌هاي سياسي در جوامع غربي نيرويتان را ازجاي ديگري بگيريد. دانشگاه غيرسياسي شده است.» گفت‌وگو از خبرنگار ايسنا: حميده صفامنش &nbsp;																							 
, «جاي تاسف است كه در بعضي مواقع براي توجيه خود آنقدر سياه‌نمايي كرده‌ايم كه روي اعتراف به دستاوردهاي عظيم انقلاب را نداريم.» دكتر معصومه ابتكار در گفت‌وگو با خبرنگار تاريخ سياسي خبرگزاري دانشجويان ايران (ايسنا)، با بيان اينكه استقلال، آزادي و جمهوري اسلامي زماني كه امام (ره) خط‌ مشي انقلاب را تعيين مي‌كردند مطرح شد، اظهار داشت: «واژه استقلال براي ملت ما يك مولفه جدي بود، چراكه سالها تحت سلطه استعمار بوديم و بعد از آن هم امپرياليسم بر ما حكومت مي‌كرد. در آن زمان استقلال به اين مفهوم بود كه كشور بتواند آزادانه و به دور از تاثيرگذاري و جهت‌گيري براي منافع كشورهاي بيگانه، مردم تصميم‌گير باشند.» * آمريكا متوجه قدرت مردمي انقلاب نبود وي ادامه داد: «شايد بدترين احساسي كه در حافظه‌ مردم آن زمان جا داشت، حس تحقيرشدگي بود. منافع كشورهاي استعمار شده هيچ‌گاه مطرح نبود و هنوز هم غرب با چالش حس تحقيرشدگي كشورهاي در حال توسعه روبروست و اين علت‌ اصلي بسياري از نارضايتي‌ها و ناآرامي‌هاست. اين يك بي‌عدالتي است كه در يك دوران طولاني اتفاق افتاده است. در آن زمان جمهوري اسلامي يك نمونه بود كه توانست انفكاك خود را اعلام كند و چهارچوبي جدا از بلوك شرق و غرب داشته باشد.» ابتكار با بيان اينكه آمريكا در زمان جنگ سرد منافع بسيار زيادي در ايران داشت ولي كارشناسان آمريكايي نسبت به جريانات منطقه تحليل كوته‌نظرانه‌اي داشتند، افزود: «آنها براي هيچ نهضتي هويتي غير از كمونيسم قائل نمي‌شدند و معتقد بودند كه هر قيام و جنبشي ريشه در نظام سوسياليست شرقي دارد. اين نگاه كاملا بسته، از تحولات داخلي ايران به عنوان يك جامعه‌ مذهبي غافل شد و زماني هم كه انقلاب ايران جنبه عملي پيدا كرد نتوانست يك تحليل جامع از آن ارائه دهد و همين سبب شد كه آمريكا‌يي‌ها واكنش مناسب نداشته باشند و با سقوط رژيم شاه، ساختارها و پايگاه‌هاي آنها نيز در ايران فرو پاشيد. ايران قرار بود حافظ منافع سياسي و نظامي آمريكا در منطقه باشد ولي در يك زمان كوتاه همه چيز دگرگون شد. آمريكايي‌ها متوجه نبودند كه انقلاب ما يك حركت مردمي است و قدرت توده‌ وسيع مردم پشت اين حركت است. آنها نتوانستند ايران را به عنوان يك كشور آزاد بپذيرند و به همين جهت هميشه موضع مقابله داشتند و واقعيت انقلاب را نفي كردند.» او معتقد است كه امام (ره) براي مبارزه با رژيم شاه از در وحدت اقشار مختلف وارد شد و توانست با ايجاد يك ساختار معنوي، قواي نظامي شاه را در هم بشكند. شيوه‌ امام (ره) به گونه‌اي بود كه به غير از روزهاي آخر هيچ درگيري نظامي ديگري نداشتيم. روش امام (ره) در بحث انقلاب در مقابله با رژيم شاه و حكومت پهلوي كاملا نوين، مردمي و مسالمت‌آميز بود. * گويا واژه آزادي از فضاي سياسي كشور حذف شده است اين استاد دانشگاه تربيت مدرس در خصوص نظر حضرت امام خميني (ره) درباره استقلال خاطرنشان كرد: «امام (ره) روي مفاهيمي مانند عزت تاكيد داشتند و اينكه اين انقلاب عزت از دست رفته‌ مردم را به آنها برمي‌گرداند. اين براي ملتي كه سال‌ها زير يوق استعمار و استبداد هويت، عزت، قدرت تشخيص و انتخاب و نقش آنها نفي شده بود اهميت بسيار زيادي داشت. برخي گروه‌ها مي‌گفتند كه بدون درگيري مسلحانه امكان ندارد حكومت ساقط شود ولي اين اتفاق افتاد و اين بخاطر هويت‌بخشي امام (ره) به مردم بود. مردم باور كردند كه از قدرت حكومت بر سرنوشت خودشان برخوردارند.» ابتكار يادآور شد: «امام (ره)، مجموعه‌ ياران ايشان و نخبگان صدر انقلاب كه از نزديك شرايط اختناق و بسيار تاريك رژيم شاه را تجربه كردند، به اين واقعيت پي برده بودند كه اگر فضا براي بيان آرام مسائل مردم در جامعه ايجاد نشود به يك انفجار منتهي خواهد شد. بسياري از تحليلگران نيز اين مساله را پيش‌بيني كرده بودند. نفي هر گونه مخالفت، شكنجه و رعب، نوعي نارضايتي عمومي را در جامعه به وجود آورده بود و فضاي وحشت را در جامعه مستولي كرده بود. تاكيد بر آزادي‌هاي فردي، اجتماعي و سياسي در قانون اساسي، از نتايج همين تجربه‌هاست.» وي با اشاره به تاكيد حضرت امام خميني (ره) بر مساله‌ آزادي، ادامه داد: «امام (ره) حتي به آزادي بيان ماركسيست‌ها نيز احترام مي‌گذاشتند، ولي بايد آزادي بيان را با اصطلاح اغواگري و توطئه جدا دانست. بين اين دو فاصله‌ بسيار ظريفي وجود دارد و به همين دليل شاهد فراز و نشيب‌هاي بسياري در تفسير اين واژه بوده‌ايم. بسياري سعي كردند كه آزادي را مساوي با بي‌بند و باري تلقي كنند يا آن را صوري نشان دهند.» ابتكار با ابراز اين عقيده كه در حال حاضر اصلا صحبتي از آزادي به ميان مي‌آيد و گويا اين واژه از فضاي سياسي كشور حذف شده است؛ آزادي را يكي از شعارهاي اصلي مردم و اركان انقلاب اسلامي برشمرد. اين استاد دانشگاه توضيح داد: «در دين ما هر انساني در هر مرحله‌اي حق انتخاب راه و دين خود را دارد. وقتي كه انسان مي‌تواند راه سعادت و شقاوت خود را انتخاب كند، خيلي واضح است كه در زمينه‌هاي ديگر هم بايد اين حق انتخاب را داشته باشد. البته منظور اين نيست كه در جامعه‌ ما آزادي وجود ندارد، ولي بايد زمينه‌هاي انتخاب آزاد را براي مردم فراهم كرد.» وي در دفاع از آزادي وانتخاب آگاهانه مردم، تصريح كرد: «در اهميت آزادي براي نسل انقلاب همين قدر بس كه آنها نسلي هستند كه تا امروز پاي انقلاب و آرمان‌هاي امام (ره) ايستاده‌اند، از جان خود گذشته‌اند و بيشترين ايثار و فداكاري را داشته‌اند و تا اين دوران نيز پايبند به ارزش‌هاي انقلاب بوده‌اند. درست است كه آن زمان از آزادي‌هاي سياسي خبري نبود، ولي تا حدي از آزادي‌هاي فرهنگي برخوردار بوديم. ما حق داشتيم كه يك شيوه‌ دين‌دارانه يا غير دين‌دارانه را انتخاب كنيم. ظاهر افراد كاملا با يكديگر متفاوت بود. هيچ‌كس مجبور به انتخاب چهارچوبي نبود كه با مسائل دروني او ناسازگار باشد. نسل ما در آن شرايط سخت امام (ره) را انتخاب كرد و به ارزش‌هاي ديني روي آورد. بخصوص آنكه رژيم در آن زمان تلاش مي‌كرد يك نگاه خرافه‌گرايانه از دين تبليغ كند. اين نسل از آن روز تا به حال پاي ارزش‌هاي خود ايستاده چراكه به انتخاب خودش بوده است و ما گاهي از ارزش اين انتخاب آگاهانه غافل مي‌شويم.» ابتكار اظهار داشت: «كساني كه بايد مدافع قانون اساسي باشند به هيچ عنوان حرفي از آزادي نمي‌زنند؛ گويا آزادي يك حيطه‌ ممنوعه است. البته اين به نوع نگاه انسان برمي‌گردد، اينكه انسان را اساسا متمايل به گناه و انحراف بدانيم و معتقد باشيم كه بايد براي او محدوديت‌هايي ايجاد شود، يا اينكه انسان را موجودي با شعور و با حق انتخاب تلقي كنيم. اين بحث‌ها در دوران اصلاحات مطرح شد و تعابير مختلفي نيز شنيده شد. اين موضوع كاملا مشخص است كه بحث بي‌بند و باري بحثي جدا از مقوله آزادي است.» * رواج خرافات، نتيجه عدم وجود آزادي وي رواج خرافات را از نتايج عدم وجود آزادي در فضاي سياسي كشور دانست و ادامه داد: «وقتي امكان نظارت مردم وجود نداشته باشد و مردم نتوانند ديدگاه‌هاي خود را آزادانه بيان كنند، امكان انحرافات فكري، اعتقادي و سياسي بالا مي‌رود. آلودگي‌ها در يك جاي ساكن بيشتر از آن چيزي است كه بطور معمول بايد باشد. آزادي سياسي از چالش‌هاي نظام ما در دوران دولت‌هاي مختلف بوده است.» ابتكار در ادامه گفت‌وگو با ايسنا با بيان اينكه در زمينه‌ آزادي‌هاي فرهنگي فراز و نشيب‌هاي بسياري داشتيم كه به تفسير مسوولان از آزادي سياسي و آزادي فرهنگي برمي‌گردد، ادامه داد: «تفاسير و برداشت‌هاي مسوولان از آزادي فرهنگي كاملا متفاوت بوده است.» وي افزود: «بر اساس فضاي حاكم بر جامعه بايد در چهارچوب و بر اساس مباني و اصول خاصي آزادي را تعريف كرد. نبايد به افراط و تفريط افتاد بطوري كه اگر توطئه‌اي خواست شكل بگيرد دولت نتواند نظارت و از اقتدار خود دفاع كند. از آن طرف هم فكر نكنيم كه هرگونه اظهار نظري منشا توطئه دارد. كما اينكه در دوره‌ اصلاحات عده‌اي حركت‌هاي اصلاحي و بسط آزادي‌هاي اجتماعي را به بيگانگان نسبت مي‌دادند.» ابتكار تصريح كرد: «اعتدالي كه مورد نظر امام (ره) بود را نبايد گم كنيم. به نظر مي‌رسد كه موضوع آزادي در شرايط فعلي به هيچ عنوان مطرح نيست و مغفول مانده است. در سياست‌هاي اعلام شده دولت و در سياست‌هاي اعلام نشده، برنامه‌ خاصي در اين زمينه فراروي دولت فعلي وجود ندارد. البته در برنامه‌ چهارم و برنامه بيست ساله اين مساله به وضوح و به صراحت آمده است و زمينه‌هايي فراهم شده كه اين نگاه بسته را محدود مي‌كند. شرايط فعلي، شرايط بسته‌نگري نيست.» * كساني كه از فضاي باز سياسي دوران خاتمي بهره بردند اكنون درس پس بدهند وي با اشاره به عملكرد برخي از مسوولان در فضاي سياسي كشور، گفت: «آنهايي كه بيشترين بهره را از فضاي باز نقد سياسي دوران خاتمي بردند اكنون بايد اين درس آموخته از خاتمي را پس بدهند و آزادي را در سطح جامعه عرضه كنند. اين روند اصلاحي كه در سال‌هاي قبل شكل گرفت، بازگشت به اصول اوليه انقلاب بود. طرح بحث آزادي همواره هزينه داشته است. در زمان امام (ره) هم هزينه داشت. عده‌اي فكر مي‌كنند نبايد آزادي مطرح شود تا برخي سوء استفاده نكنند و نقدهاي تند مطرح نكنند. وقتي يك تفكر قالب باشد هزينه‌هاي بسيار سنگيني براي فضاي سياسي به دنبال خواهد داشت.» * مردم نيازمند قيم نيستند ابتكار در خصوص همراهي اسلاميت و جمهوريت نظام به ايسنا گفت: «ديدگاه‌هاي امام (ره) چندان محل مناقشه نيست اما كساني نسبت به امام (ره) كم لطفي روا مي‌دارند و جفا مي‌كنند و مشخص است كه القائات ذهني و تفسير و برداشت خودشان را از ديدگاه‌هاي ايشان مطرح مي‌كنند. امام در بيان مسائل بسيار صراحت داشتند. بعضي مي‌گويند كه امام نيت‌شان از بحث جمهوريت اين نبود و بر اساس مصالح اين كار را كردند و يا اعتقاد واقعي خودشان غير از اين بود. اين عبارت‌ها را ضد انقلابيون نيز در دوران انقلاب اسلامي به كار مي‌بردند. مي‌گفتند كه امام (ره) به خاطر كسب راي مردم براي آنها جايگاه قائل مي‌شود. مي‌گفتند چون امام نياز به راي زنان دارد به آنان اجازه حضور در عرصه‌ سياست را مي‌دهد، در حالي كه ديدگاه امام (ره) واقعا اين طور بود. اگر به فرمايشات ايشان در مورد انجمن‌هاي ايالتي و ولايتي دقت كنيم متوجه نگاه ايشان در رابطه با حضور زنان در جمهوري اسلامي مي‌شويم. در هر حال اين دو ديدگاه با هم نزديكي خاصي دارند، ديدگاه كساني كه اكنون جمهوريت را نفي مي‌كنند و كساني كه در آن زمان مخالف نظرهاي امام (ره) بودند. شاگردان واقعي امام (ره) كه با ايشان زندگي كردند و به دعوت ايشان دل داده‌اند هيچ وقت چنين ديدگاهي نسبت به مباحث امام نداشتند.» ابتكار توضيح داد: «درست است كه امام به دليل مسائل سياسي بسياري از مباحث را مطرح نكردند، ولي در آنچه كه مطرح كردند هيچ فريب، ريا و غلوي وجود نداشت. مباني ولايت فقيه با بحث مقبوليت مردم شكل مي‌گيرد، كما اينكه در زمان حضرت علي (ع) نيز اين‌گونه بود. ايشان براي ما يك نمونه و يك الگوي تام از حكومت‌داري اسلامي است. حضرت علي (ع) در دو برهه از زندگي خود درس حكومت‌داري اسلامي دادند، اول زماني كه در موضوع ثقيفه مردم ولايت ايشان را نپذيرفتند و ايشان بيست و پنج سال خانه‌نشين شد، و دوم بعد از حكومت عثمان كه مردم با ايشان بيعت كردند. در هر دو مورد حضرت علي (ع) بر طبق خواست مردم زمانه رفتار كردند؛ هر چند كه مخالف حق شرعي ايشان بود.» وي با بيان اينكه امام (ره) در منش و شيوه‌هاي خودشان اصرار و تاكيد خاصي بر نظر مردم داشتند، گفت: «امام (ره) معتقد بود كه مردم بايد خواست خود را آزادانه بگويند. امام (ره) فرمودند كه من به پشتوانه مردم دولت تعيين مي‌كنم و جمله زيباي ديگري نيز داشتند كه گذشتگان نمي‌توانند براي ادوار جديد تصميم بگيرند. اين نكته مهمي است كه مردم زمانه چه مي‌خواهند و راي آنها چيست. اين تنها مساله‌اي است كه با روح اسلام و سيره‌ پيامبر نزديك است. مردم نيازمند قيم نيستند. اين تعبيري است كه مي‌تواند نگاه روشن‌گرايانه، آزادي‌خواهانه، مردم‌گرايانه و ضد تحجر دعوت جهاني اسلام كه همه‌ بشريت را به آزادي و نجات از استثمار دعوت مي‌كند، معنا ببخشد. اين نگاه‌هاي بسته هرگز نمي‌تواند با ابعاد بسيط آزادي‌خواهي و عزت‌خواهي بشر پيوند داشته باشد. امام (ره) در بسياري از خطابه‌هاي خودشان آزادي‌خواهان و بشريت را مورد خطاب قرار مي‌دادند نه لزوما شيعيان پيرو ولايت را. چگونه مي‌توانيم اين صحبت‌هاي امام (ره) را صوري تلقي كنيم؟» * آنقدر سياه‌نمايي كرده‌ايم كه روي اعتراف به دستاوردهاي انقلاب را نداريم ابتكار در خصوص ميزان محقق شدن استقلال و آزادي مورد نظر امام (ره)، خاطرنشان كرد: «هيچ كس نمي‌تواند انكار كند كه برآيند منحني فراز و نشيب‌هاي ما در اين راه مثبت بوده است. ما رشد بسيار چشمگيري داشتيم و اين از الطاف ويژه‌ الهي بوده است. ما بيشترين رشد و سرمايه‌گذاري اقتصادي را در دولت دوم خاتمي شاهد بوديم كه قابل انكار نيست. جاي تاسف است در بعضي مواقع براي توجيه خود آنقدر سياه‌نمايي كرده‌ايم كه روي اعتراف به دستاوردهاي عظيم انقلاب را نداريم. ما به لحاظ فرهنگي نيز رشد بسيار خوبي داشتيم. نسل جوان ما با نسل انقلاب فاصله‌ بسياري دارند. پرسش‌هاي بسياري از اين نسل همچنان بي‌جواب مانده است و ما بايد فرصت پاسخ به آنها را فراهم كنيم.» وي افزود: «بايد به نسل جوان فرصت بدهيم كه تجربياتي نظير تجربيات ما داشته باشد. امروز انجمن‌هاي غير دولتي بسياري از دل مردم شكل گرفتند كه آماده‌اند بخشي از بار دولت را به دوش بكشند. همچنين در دوران خاتمي مقوله‌اي به نام بخش خصوصي هويت پيدا كرد، البته اين دستاورد همين دوره نيست. اين نتيجه زحمات دولت‌هاي قبلي نيز هست كه حاصل آن را در عرصه‌ اقتصادي به وضوح مي‌توان ديد. اينها اثر ناكارآمدي دولت‌هاي قبلي نيست. اين دستاورد انقلاب است و بايد اين را با افتخار بگوييم. دولت‌هاي قبلي هم كارآمدي داشتند و هم نقص و كمبود. دولت عرصه‌ كار است. هر مسوولي كه با شعار وارد اين عرصه مي‌شود بايد به سرعت پاسخگو باشد. اگر در اين دوره امكان نظارت واقعي مردم پيش نيايد و كارها به صورت شفاف توسط احزاب بررسي نشود طبيعتا فساد شكل مي‌گيرد.» * حضور فعال مردم، از الزامات رشد است ابتكار توضيح داد: «حضور فعال و نظارت مردم از الزامات اساسي كشورهاي رو به رشد است. مي‌توان اين موضوع را از دستاوردهاي سياسي دوره‌ اصلاحات دانست. جريان اصلاحات در كشور ما كاملا مستمر است و جايگاه بالايي در نسل جوان و دانشگاهي دارد.» اين عضو هيات علمي دانشگاه تربيت مدرس در پايان يادآور شد: «هنوز هم تا تحقق آرمان‌هاي امام (ره) بسيار فاصله داريم. همانطور كه آقاي خاتمي فرمودند احساس تهديد براي اصل دين و انقلاب وجود دارد. مي‌توان نگراني‌هاي امام (ره) را در مورد آسيب‌هاي انقلاب در وصيت‌نامه زيباي ايشان ديد؛ وقتي كه نقاط آسيب‌پذيري نظام را به وضوح تشريح مي‌كنند، اينكه نبايد هيچ‌گاه به بيگانگان اعتماد كرد و اينكه در جاي ديگر روي بحث متحجرين بسيار تاكيد مي‌كنند و خطر آنان را گوشزد مي‌كنند. درست است كه با آرمان‌هاي امام (ره) فاصله داريم اما حركت همچنان رو به رشد و برآيند نهايي مثبت است.»																							 
, دكترحبيبي درگفت‌وگوباايسنا: *تـداوم جريان‌هـاي افـراطـي خطـرنـاك است *مهدويت،درانديشه‌ اسلام،حقيقتي قطعي است *عملكردبرخي مسوولان باعث تشديداختلافات مذهبي																							 
, دكتر نجفقلي حبيبي درگفت وگويي كه همزمان با ايام نيمه شعبان و ميلاد حضرت امام عصر (عج) با خبرنگار تاريخ خبرگزاري دانشجويان ايران (ايسنا)، انجام داد با بيان و تاكيد بر اين دغدغه در طول اين مصاحبه تلاشهاي پيامبر(ص)در صيانت از دين اسلام و قرار دادن اين دين در رديف آخرين دين خداوند كه بايد در كنار عقل و تجربه انسان راهنماي او باشد را يادآور شد،اظهار داشت:«دين اسلام در طول بيش از1400 سال راهنماي انسان و منشاء تحولات بسيارعظيمي در تاريخ جهان بوده است، قدرت سازندگي،زايندگي، توليد انديشه و ايجاد حركت‌هاي اجتماعي اسلام هنوز ادامه دارد و اين دين هيچ لحظه‌اي از اداء مسووليت اصلي اش كه رساندن انسان‌ها به سعادت نهايي است متوقف نشده است.» اين استاد دانشگاه تهران ادامه داد:«طبق سنت خداوند واعتقاد شيعه آخرين جانشين پيامبرغايب است،البته متولد شده فرزند امام حسن عسگري است و در جهان حضور دارد ، از اوبه عنوان بقيه يا ذخيره‌ي خداوند براي روزي كه دنيا به حركت اصلاحي گسترده و وسيع احتياج دارد، تعبير مي‌شود و بر اساس اين اعتقادات در آن زمان ايشان مي آيد و رهبري اين اصلاح را به عهده مي گيرد. تلقي شيعه در واقع اين است كه امام دوازدهم زنده است ، ظهور خواهد كرد ، جهان را پرازعدل و داد مي كند، اقتدار دين خداوند را بالا مي‌برد و آن امري كه مقدر بوده توسط پيامبران انجام شود و زمينه و فضاي لازم براي آن فراهم نشده است. براي امام دوازدهم حضرت مهدي (عج) فراهم مي شود تا ايشان عدالت را برقراركنند.» وي افزود:« ما نيز به عنوان مومنين موظف هستيم براي ظهور امام زمان (عج) منتظر باشيم و نااميد نشويم. بدانيم كه ايشان مي‌آيد بر اين اساس از آنجاكه مي‌دانيم ايشان مي‌آيند تلاش خواهيم كرد زمينه‌هاي اميد تحقق پيدا كند. ما به ظهور مهدي(عج) اميدواريم و چون به وعده‌ي خداوند مطمئن هستيم پس اميدمان مبنايي دارد وبي پايه نيست.اين اميد،اميد به آينده‌ي تاريخ است.» اين استاد دانشگاه در ادامه با بيان اينكه انتظار و اميد مبناي بسيار مهمي در اسلام دارد، خاطرنشان كرد:«به تعبير حضرت امام خميني (ره) اين انتظار، انتظار قدرت اسلام است.روزي توسط رهبري اسلامي ، اسلام بر جهان پيروز و مسلط مي‌شود و حكومت مي كند ، اين انتظاراميد واهي نيست بسيار بزرگ و مهم است و چشم اندازش تامين عدالت و اصلاح جهان است. بايد تلاش خود را برايجاد زمينه‌هاي ظهور استوار كنيم و هركدام به نوبه‌ي خود سعي كنيم خود را فردي شايسته‌ و محيط را آماد‌ه‌ي چنين ظهوري كنيم.وظيفه‌ي مومنين اين است كه محيط خود را براي ظهور و زمينه‌هاي آن آماده كنند و اين آن امري است كه عقل هم بر آن تاكيد مي كند و روايات نيز بر آن صحه مي گذارد.» حبيبي همچنين با بيان اينكه«مهدويت در انديشه‌هاي اسلام يك حقيقت قطعي است»، تصريح كرد:«سني و شيعه هر دو معتقدند كه مهدي(عج) مي آيد،سني مي گويد او متولد مي شود اما شيعه معتقد است كه او فرزند امام حسن عسكري(ع) است،متولد شده و امروز زنده است.دراينكه او مي آيد اختلافي نيست. همه مي گويند كه ايشان از فرزندان رسول خدا واز قريش و بني هاشم است.» وي خاطر نشان كرد:« به لحاظ مسايل مختلفي كه در جامعه ايجاد مي شود، نگراني ها، اضطراب‌ها، ناامني‌ها، و رنج‌هاي اجتماعي، بشري، جمعي و فردي همه ممكن است سبب شوند افراد بخواهند به كساني روي آورند كه حس كنند مي توانند به آنها پناه ببرند حضرت مهدي(عج) هم عامل ارتباط انسان‌ها با خداوند مي‌شود ودرمواقعي كه ديگر هيچ راهي براي آنها نمي‌ماند به او متوسل مي شوند. تا اينجا مشكل وجود ندارد؛ اما مشكل زماني ايجاد مي شود كه هدف بزرگ ظهورمهدي(عج) كه اقتدار اسلام و اصلاح جهاني است به خواسته‌هاي شخصي و فردي محدود مي‌شود. اين خود خللي به مهدويت و مفهوم انتظار است. ظلم به ذخيره‌ي خداوند كه قرار است كار بزرگي انجام دهد، محسوب مي‌شود. كاري كه همه بشر در تلاش براي دست يافتن آن است و نمي تواند و نيازمند رهبر عظيمي است كه چنان در قلب‌ها نفوذ كنند كه همه به دنبال او به راه افتند و جهان را سامان دهد.» اين استاد دانشگاه همچنين اضافه كرد:« علاوه بر اين ممكن است ازاين افكار يك سلسله خرافات مانند توسل‌هاي عجيب و غريب و يا غلوگويي‌هاي خارج از قاعده‌ي شرعي و عقلي هم پيدا شود و اين يكي از مشكلاتي است كه همواره در باب ائمه وجود داشته است كه در اين زمينه خود ائمه هم دستور داده‌اند كه اينگونه رفتار نكنيد.» وي كه روي آوردن مردم به غلو را با افزايش رنج‌هاي اجتماعي و فردي همزمان مي‌دانست، اظهار داشت:« روي آوردن افراد به غلو و خرافات انحرافاتي را ايجاد مي‌كند و ازآنجاكه جنبه‌ي اعتقادي و ديني دارد افرادي كه به آن مومن مي‌شوند حاضرند همه كارانجام دهند و همه چيز را در آن راه فدا كنند اينجا هم براي بسياري از افراد دروغ پرداز و شياد فرصت ايجاد مي‌شود كه مثلا ادعا كنند كه مهدي هستند واز اعتقادات قلبي مردم به مهدويت سوءاستفاده مي كنند.تاريخ نيز نمونه‌هاي زيادي از شياداني را كه ادعا‌ي رابط بودن و يا امام زمان بودن كرده‌اند و بهره‌هاي مادي و سياسي و ... برده‌اند ، سراغ دارد.» وي با استناد به روايات كه در آن آمده درغيبت صغري ،امام زمان(عج) چهاررابط مشخص داشتند و بعد از آن ديگر بحث رابط قطع شده است شيادي‌ها و سوء‌هايي كه نسبت به وضعيت امام عصر (عج)وجود دارد را بحثي كه همواره در تاريخ وجود داشته است،معرفي كرد و افزود:« هر عملي كه بخواهد با تهي كردن و بي اعتبار كردن عقل انسان سودي به دست آورد در اسلام و فقه اسلامي حرام است. كساني مانند مرحوم مطهري يكي از دلايل تحريم معامله ي مشروبات الكلي را اين مي‌داند كه در اين معامله چيزي مبادله مي‌شود كه عقل مردم را زايل مي كند و ارزش انسان هم به عقل اوست. بر اين اساس عده‌اي كه از راه اعتقادات مذهبي و ترويج خرافات عقل انسان ها را زايل و اعتقاد‌شان را فاسد مي‌كنند، بسيار خطرناك هستند وقطعا حكومت‌هاي سالم،علما، روحانيون، مراجع مكلف و موظف هستند با اينگونه خرافات كه سلامت جامعه را به خطر مي‌اندازند مبارزه كنند.» حبيبي در ادامه آگاه كردن مردم را تنها راه مبارزه با خرافات دانست واظهار داشت:« سطحي نگري و مشكلات شخصي و اجتماعي عاطفي بودن افراد نسبت به مقدسات سبب سوءاستفاده هايي مي شود ،محبت اهل بيت را لازم مي‌دانيم در تمام منابع اعتقادي واسلامي ما هم اين مودت و محبت وجود دارد اما اين محبت و عشق و شيفتگي داراي يك رنگ عقلاني وانساني است و اگر اين رنگ رابگيريم تبديل به محبت كور مي‌شود و محبت كور فساد آورنده است.» وي همچنين با انتقاد نسبت به برخي مداحي‌هايي كه در مورد ائمه مي‌شود ،خاطر نشان كرد:«اين مداحي‌ها در اين حد كه بخواهد محبت اهل بيت را ترويج كند مشكلي ندارد ، اما زمانيكه به گونه ‌اي صورت بگيرد كه فقط عشق و شيفتگي و دلدادگي ايجاد شود و هيچ نوع عقلانيتي باقي نگذارد صحيح نيست . بايد بعد عقلاني و عاطفي با هم ترويج شوند.» اين عضو هيات علمي دانشگاه تهران در ادامه‌ي گفت‌وگو با خبرنگار ايسنا،تصريح كرد:« نمي‌توان بدون اينكه جنبه‌ي عقلانيت را در باب اهل بيت رشد دهيم فقط به جنبه‌ي عاطفي توجه كنيم.آدم‌هايي كه عاطفي رشد مي‌يابند ممكن است بعد ها به دام شيادان بيافتند و خرافاتي به آنها القاء شود كه به انحراف بيانجامد. ممكن است فردي كه اينگونه رشد كرده است تحت تاثير عاطفه‌ي شديد‌تر ديگري قرار گيرد كه و تضميني وجود ندارد كه محبت بدون عقلانيت جذب عاطفه‌ي شديد‌تري نشود. اما اسلام مي‌خواهد در همه جا عقل حضورداشته باشد.» حبيبي با بيان اينكه نمي‌توان توسل را قطع كرد ادامه داد:« از نظر روحي خوب است افراد همواره به خداوند و مقدسات تكيه كنند اما نبايد به جاي برطرف كردن شرايط اجتماعي كه افراد را به خرافه سوق مي‌دهد آنها را به آن سمت بكشانيم.» وي افزود: «‌گلايه‌اي كه امروز وجود دارد اين است كه در واقع بعضي از نهاد‌هايي كه نوعي اقتدار اجتماعي دارند .گاهي به گونه اي رفتار مي كنند كه زمينه ي پيدايش و رشد اين خرافات و شيادي ها مي شود. زيرا همواره مدعيان مهدويت وارتباط با امام زمان بوده‌اند و خواهند بود. اما دستگاه‌هاي رسمي و اداري و نهاد‌هاي پذيرفته‌ شده‌ي اجتماعي در جمهوري اسلامي ايران نبايد اين فضا را براي شيادان آماده كنند. اين خطرناك است و به همين دليل بعضي از علما براي جلوگيري از خرافات تذكر داده‌اند كه البته بايد خيلي پيشتراين بحث‌ها مطرح مي‌شد.» اين استاد دانشگاه تاكيد كرد:« به هرحال اين جريان جديد از يك سو شبيه انجمن حجتيه است كه عشق به مهدويت را در يك قالب افراطي و قطعا انحرافي ترويج مي‌كند؛اما از سوي ديگر بر خلاف انجمن حجتيه خودش در حكومت قرار مي گيرد ومسئوليت مي‌پذيرد. در اموراجتماعي متولي امر مي‌شود.تحليل اين مساله و چرايي آن پيچيده است.» وي همچنين گفت:« حكومت ما حكومتي است كه برخواسته از مردم و آگاهي ديني و شعور عميق ديني آنها است و توسط مجتهديني كه به اصول عميق ديني عالمند رهبري شده است، اما در درون آن متاسفانه بعضي از جريان‌هاي اجتماعي كه مشخص نيست به چه دلايلي اين كار را مي‌كنند به اين خرافات دامن مي‌زنند.» وي در ادامه با اشاره به اظهاراتي كه درباره‌ي ارتباط برخي با امام زمان(عج) يا امضاء كردن احكام توسط ايشان مطرح شده است، گفت:« دليلي بر اينكه امام زمان(عج) احكام آنها را امضاء كرده‌اند و يا هر صحبتي از اين مقوله وجود ندارد. آنچه كه از ائمه باقي است اين است كه سفارش كرده‌اند حاكم و حكومت بايد اين گونه باشد لذا بيان صفات ،به معناي امضا كردن احكام افراد نيست.» وي تاكيد كرد:«خطري كه وجود دارد اين است كه اگر فرديكه مورد امضاي امام زمان(عج) قرار مي‌گيرد خطا انجام دهد آيا آن خطا به حساب امام زمان(عج) نوشته نمي‌شود؟ اولين ضربه در اين حرف‌ها به اعتقاد من به امام زمان(عج) وارد مي‌شود.» حبيبي ادامه داد:« زمانيكه مي‌گوييد امام زمان(عج) زير احكام را امضاء كرده است يا اسامي خاصي را تاييد و مهر كرده است، اين مفهوم خاصي دارد. مجتهداني كه به مرجعيت هم مي‌رسند تاكنون نگفته‌اند كه امام زمان حكم مرا امضاء كرده است كه مرجع تقليد باشم. هيج مجتهدي تاكنون اين حرف را نگفته است. چطور مي‌شود براي مسوليت هايي كه با آن مرجعيت بسيار فاصله دارد امام زمان(عج) امضاء كرده باشد. مي‌ توان از شيوه‌هاي عمل يك فرد تعريف كرد اما از قول خودمان ،نه از قول امام زمان(عج) .» وي همچنين با تاكيد بر اينكه ظهور اين گونه جريان‌ها ناشي از همين حرف‌هاست و نمي‌توان به واقع نامي بر آن نهاد گفت:« خداوند در اين روزگار عجيب و شگفت انگيز به مسوولان هوشمندي عطا كند.اما ملت ماهمواره بيدار بوده است و شيادان و سوء استفاده كنندگان را شناخته‌اند. در مورد مسجد جمكران هم فقط بايد دعا كرد كه خداوند به اداره كنندگان آنجا كمك كند روش خود را دائما بررسي و تصحيح كنند تا مردم همانگونه كه به اهل بيت(ع) علاقه‌مند مي‌شوند خرافه پرست نشوند.» حبيبي اضافه كرد:« سوءاستفاده كنندگان از عقايد ديني گوناگون هستند؛ برخي از سياستمداران داخلي، سرمايه‌داران و سياستمداران بين‌المللي. حضرت امام خميني(ره) همواره مي‌فرمود هوشيار باشيد ممكن است دشمن 30 سال برنامه‌ريزي كند و بعد بهره گيري كند، اين بحثي جدي است.» وي در ادامه با اشاره به برخي اختلافات و جنگ‌ها ميان شيعيان و سني ها اظهار داشت:«امام خميني(رض) براي كم رنگ كردن اختلافات شيعه و سني بسيار تلاش كردند ،اما استكبارهم كار خود راانجام مي‌دهد . استكبار ريشه‌ي فتنه‌ را مي‌كارد تا زماني كه كه لازم شد از آن استفاده ‌كند. بر اين اساس حتي برخي وقف‌ها نيز با پشتيباني و حمايت بيگانگان انجام مي‌شده است يا حتي از طريق خواندن برخي روضه‌ها و پررنگ كردن اختلافات شيعه و سني باعث بروز تنش شود و اختلاف آنها را دامن بزند.» وي افزود:« عده‌اي مي‌خواهند ريشه اختلاف از ميان كودكان آغاز شود و بچه‌هاي شيعه و سني يكديگر را غاصب و دشمن بدانند وهر روز كه آقايان جنگ شيعه و سني را لازم داشتند به آن دامن بزنند مثل آنچه كه در عراق شاهدش بوديم. بايد توجه كرد كه صاحبنظراني چون آقاي دكتر سيد جعفر شهيدي در كتابهايشان برخي مسائلي كه باعث اختلاف شيعه و سني شده است را اساسا رد مي‌كنند و آنها را بي اساس خوانده اند.» حبيبي در ادامه با انتقاد نسبت به عملكرد برخي مسوولان فرهنگي كشور گفت:« متأسفانه عملكرد برخي از مسوولان فرهنگي باعث تشديد اختلافات و تهييج طرفين مي‌شود واين در حالي است كه امام(ره) مي‌فرمودند وقتي كه به مكه مي‌رويد كاري نكنيد كه ميان شيعه و سني حتي جدايي حس كنند، مثل آنها نماز بخوانيد، حتي از مسائل اساسي تان دست برداريد ما مسائل بزرگ‌تر داريم دشمن مشتركي به نام آمريكا داريم.» وي افزود:« آقايان از باب اينكه عشق ائمه خوب است مسائلي را ترويج مي‌كنند. اما ببينيد اين عشق ائمه كه ترويج مي‌كنند چندان آثار مطلوبي هم نداشته است، مثلا سابقا مقابل هر خانه‌اي در مناسبت‌ها مي‌شد پرچم‌هايي ديد ؛ اما امروز منهاي نيمه‌ي شعبان و عاشورا در بقيه‌ي موارد خود دولت است كه وارد مي‌شود، مردم كنار كشيده‌اند .آن زمان روحانيت افتخار مي‌كرد كه در شيعه روحانيت تحت سلطه‌ي حكومت نيست. امام(ره) نيز اين مسأله را رعايت كرد. حتي زمانيكه بازرگان نخست وزير شد گفت خمس و زكات و وجوهات شرعي را به من بدهند ماليات اسلامي است كه بايد به دولت داده شود اما امام(ره) اجازه نداد چراكه نمي‌خواست خيلي جيره خور و نان خور حكومت بشوند چون به هر حال حكومت ممكن است تغييراتي داشته باشد.امام (ره)بنا را به هم نزد.» وي ادامه داد:« درباب شناسايي اين جريان بايد گفت به نظر مي‌رسد اين جريان فعال دركشور گروهي هستند كه عشق غلوآميز و افراطي به امام زمان را از انجمن حجتيه گرفته‌اند و براي پيشبرد اهداف سياسي از آن استفاده مي‌كنند آنها با انجمن حجتيه تفاوتهايي دارند. بايد تحقيق تاريخي كرد و منشأ و ريشه‌ي اين جريانها و افراد را شناسايي كرد .آنها خيلي پول خرج كرده‌اند، از پولهاي دولت هم خرج كرده‌اند.» حبيبي ادامه داد:« اينكه عنوان شده حكومت را ما تا 2 سال ديگر به صاحبش تحويل مي‌دهيم حرف قابل توجهي است. بايد توجه كرد اين حرفها در چه جايگاهي مطرح شده است.آيا آنها مي‌خواهند كم كم به اين برسند و معني كنند كه رابطند؟ البته خوشبختانه تا حدودي مقابل اين جريان و افكار ايستادگي شد به سرعت و صراحت قابل توجهي بعضي بحثها مطرح مي‌شد كه الان ديگر مطرح نمي‌شود.» اين استاد دانشگاه همچنين يادآور شد:« رشد جريانهاي تند و راديكال همانطور كه در مورد القاعده مشاهده كرديم مي‌تواند زمينه‌اي براي حضور بيگانگان و به ويژه آمريكا باشد ،زيرا آمريكا به واسطه‌ي اين جريان افراطي توانست در منطقه نفوذ و حضور پيدا كند.» وي با اشاره به تاكيدات خاتمي در ضرورت توجه نسبت به اين جريان‌هاي افراطي گفت:« نمي‌توان كشور را امروز از جانب آنها در خطر ديد اما اگر اين جريان ادامه پيدا ‌كند مي‌تواند خطرناك باشد هنوز نسلي كه از قبل از انقلاب تحت تربيت مفاهيم انقلاب و امام(ره) قرار داشتند زنده‌است، قدرت معنوي هم دارد وافكار عمومي را روشن مي‌كند لذا اين جريان افرطي هنوز نمي‌تواند براي كشور خطرناك باشد اما اگر بماند و ريشه كند نسلي كه پرورش مي‌دهد خطرناك است.» حبيبي ادامه داد:« البته برخي از جريانهاي انحرافي هم با عرفان‌هاي مختلف حضور دارند و فعاليت مي‌كنند تحقيقي نشان داده بود كه 400 گروه اجتماعي – عرفاني شناخته شده در تهران وجود دارد كه هركدام رياضت‌ها و مناسك مختلف دارند كه هيچ كدام از آنها اسلامي نيستند و با انديشه‌هاي اسلامي سازگاري ندارند.» وي افزود: «كار امام(ره) در برخورد با گروههاي انحرافي افشاگري بود و بارها در سخنراني‌ها به مناسبتهاي مختلف خرافه‌گري‌هاي آنها را رد كرد و حتي فرمود درد و رنجي كه پدر پيرتان از اينها كشيده است از آمريكا و شاه نكشيده است. امام(ره) استدلالهاي آنها را زير سوال برد آن روزها هم حرفهاي امام(ره) بسيار پذيرفته شد.» گفت‌وگو از خبرنگار ايسنا حميده صفامنش																							 
, محمدرضا راه‌چمني كه تا پيش از دوم خرداد 76 نمايندگي مجلس شوراي اسلامي را در كارنامه خود داشت، با آغاز به كار دولت خاتمي رياست سازمان بهزيستي را عهده‌دار شد و در عين حال دبيركلي حزب همبستگي را نيز بر عهده داشت. او در اواسط مسووليت دولتي خود دبيركلي حزب را به ابراهيم اصغرزاده واگذار كرد اما همچنان به عنوان عضو شوراي عالي حزب، نقشي موثر در تصميم‌گيريها و موضع‌گيري‌هاي همبستگي ايفا كرد. راه‌چمني كه در 8 سال گذشته حاضر به گفت‌وگوي تفصيلي در خصوص حزب همبستگي و اوضاع سياسي كشور نمي‌شد، اينك پس از فراغت از رياست سازمان بهزيستي در گفت‌وگو با خبرنگار تاريخ سياسي خبرگزاري دانشجويان ايران (ايسنا)، به تشريح چگونگي تشكيل حزب همبستگي و تحليل فضاي سياسي كشور پرداخته است. *** راه‌چمني گفت‌وگو &nbsp;با خبرگزاري دانشجويان ايران را اين‌گونه آغاز كرد: «حزب همبستگي ساخته دست دولت‌ نبوده كه با تغيير دولت مواضعش تغيير كند. ما دولت خاتمي را هم نقد كرده‌ايم و هم حمايت. گسترش فرهنگ نقادي در اهداف اوليه حزب نيز بوده است. بالاخره هر دستگاهي مي‌تواند اشتباه داشته باشد. در انتخابات دور ششم مجلس، همبستگي از معدود احزابي بود كه شعار اصلاحات را مطرح كرد و با شعار اصلاحات، آزادي و رفاه اجتماعي در واقع قصد ايجاد فرهنگ نقادي را داشت.» وي تصريح كرد: «از اين به بعد نيز سياست‌هاي ما، همان سياست‌هاي سال‌هاي گذشته است. هر دولتي كه روي كار بيايد، وظيفه‌ ما اصلاح امور است و انتقادها با اهداف خيرخواهانه انجام مي‌گيرد. در اين ميان نيز هيچ‌گاه شيوه تخريبي نداشته و نداريم و با احترام به حضور و فعاليت سليقه‌ها و گرايشات مختلف، منصفانه نقد كرده‌ايم.» * مخالف انحصارگرايي در دولت هستيم وي با بيان اينكه هيات موسس حزب همبستگي مخالف هرگونه انحصارگرايي در امور دولت است، يادآور شد: «انحصار، چه از سوي اصلاح‌طلبان و چه از سوي محافظه‌كاران قابل نكوهش است. اين كشور متعلق به مردم است و مردم سلايق مختلف دارند و همه آنها بايد در حكومت نقش داشته باشند. نبايد يك جريان خود را از حيطه فعاليت دولت كنار بكشد. بايد از همه‌ نيروهايي كه توانايي و شايستگي دارند و در چارچوب نظام و قانون اساسي عمل مي‌كنند استفاده شود. بايد افراد توانمند را براي مسووليت‌ها برگزيد. من اين مساله را در دوران رياست در سازمان بهزيستي رعايت كردم و مديران خود را بدون توجه به گرايشات و جهت‌گيري‌هاي سياسي آنها انتخاب كردم.» دبيركل سابق حزب همبستگي خاطرنشان كرد: «بعد از دوم خرداد، همبستگي به عنوان يك حزب اصلاح‌طلب مسووليت‌هاي زيادي در دولت نداشت. ما با آن وضعيت هم مخالف بوديم. تنها مسووليت اعضاي ارشد حزب همبستگي، سازمان بهزيستي بود. به همين دليل ما نمي‌توانيم پاسخگوي اعمال ساير اصلاح‌طلبان در هشت سال گذشته باشيم. ما مدافع حقوق مردم هستيم اما تا جايي كه اختيارات به ما اجازه مي‌دهد، ولي تا زماني كه حزب وجود داشته باشد و هيات موسس آن را اداره كند، همچنان بر اصولي اينچنين پابرجا خواهيم ماند.» راه‌چمني در ادامه افزود: «بعد از تغيير دولت، دولتمردان همفكران و هم‌گروه‌هاي خود را براي مديريت انتخاب كرده و باقي را كنار گذاشته‌اند. اين موضوع آنقدر مشخص و واضح است كه نياز به بيان و توضيح بيشترندارد. اگر منصفانه نگاه كنيم تغييرات تا سطوح مديران مياني وجود داشته است.» وي در ادامه گفت‌وگو با خبرگزاري دانشجويان ايران، با بيان اينكه اصلاحاتي كه ما از آن سخن مي‌گوييم بايد در چارچوب قانون اساسي باشد، اظهار داشت: «حرف ما بر سر اصولي است كه هنوز تحقق پيدا نكرده است. اصلاحات در راستاي حقوق سياسي، اقتصادي و اجتماعي مردم است و آنهايي كه مي‌خواهند از حقوق مردم دفاع كنند بايد به همه‌ اين مسائل توجه داشته باشند. نمي‌توان در اصلاحات تنها به سياست پرداخت؛ بايد به عدالت اجتماعي، رفاه عمومي و امنيت مردم نيز توجه كرد.» راه‌چمني با طبيعي خواندن رقابت بين احزاب، تاكيد كرد: «در كارهاي سياسي، رقابت ضروري است. البته رقابت بايد سازنده باشد. هر گروهي بايد حرف خود را بزند و تصميم آخر با راي مردم است. ما نيز همواره حرف حق را از همه سلايق گروه ها پذيرفته‌ايم. نمي‌توان حرف‌هاي منطقي را رد كرد ولو اينكه طرف مخالف آن را گفته باشد. به همين دليل رابطه‌ ما با ساير احزاب بسيار خوب بوده است. ما كسي را تخريب نكرده‌ايم ولي طبيعتا همواره با گروه‌هايي كه همفكري و همگرايي بيشتري با آنها داشته‌ايم، ائتلاف كرده‌ايم. اين دليلي بر رفتار خصمانه با ديگران نيست.» * دليلي براي انحلال حزب همبستگي وجود ندارد راه‌چمني در خصوص اختلافات موجود در حزب همبستگي و شايعه انحلال آن توضيح داد: «در حزب همبستگي نيز مانند ساير احزاب اختلافاتي وجود دارد. درست است كه ديدگاه‌هاي كلي ما يكسان است، ولي در كارهاي اجرايي سلايق مختلف داريم. اين اختلافات درحال حاضر جدي نيست كه به انحلال منجر شود. انحلال حزب بايد از سوي هيات موسس انجام گيرد حتي اگر كنگره آن را تصويب كرده باشد كه تا كنون نيز تصميمي گرفته نشده است. شايد گاهي لازم باشد كه براي بازسازي يك حزب، فعاليت آن چند ماه به حالت تعليق درآيد ولي اين مورد نيز بايد با تصميم هيات موسس باشد كه ما اين مورد را ضروري ندانسته‌ايم. اگر در اثر اين اختلافات جلسات شوراي عالي به حد نصاب نرسد و تشكيل نشود، هيات موسس مجبور است كنگره را برگزار كند و كنگره نيز شوراي عالي جديد را انتخاب خواهد كرد. البته اگر برخي از اعضاي شوراي مركزي، قانون احزاب ، آيين نامه اجرايي آن و اساسنامه حزب را رعايت كنند، اختلافات به وجود نمي‌آيد.» وي با تاكيد بر اينكه هيات موسس دليلي براي انحلال حزب همبستگي نمي‌بيند، اظهار داشت: «هشت سال از شروع فعاليت‌هاي حزب همبستگي مي‌گذرد و قطعا شرايط سياسي، اقتصادي و اجتماعي تغيير كرده است و حزب به بازسازي و تزريق نيروهاي جديد نياز دارد و ممكن است ساختار تشكيلاتي و اساسنامه، اصلاحاتي نيز داشته باشد. قصد داريم كه ساماني به حزب بدهيم و براي حفظ و گسترش جايگاه اجتماعي آن اقدام كنيم.» راه‌چمني در بخش ديگري از گفت‌وگو با ايسنا، در خصوص رويكرد اصلاح‌طلبان پس از دولت خاتمي اظهار داشت: «اصلاح‌طلبان بايد هشت سال گذشته را آسيب‌شناسي كنند و اين موضوع را مورد بررسي قرار دهند كه مردم تا ابد با يك گروه سياسي عقد برادري نمي‌بندند. مردم كسي را حمايت مي‌كنند كه احساس كنند مي‌تواند مشكلات آنها را برطرف كند. اگر اصلاح‌طلبان مشي حزب همبستگي را در پيش مي‌گرفتند، بهتر مي‌توانستند راي و نظر مردم را جلب كنند. مردم فقط سياسي فكر نمي‌كنند. آنها به دنبال معيشت خود و حل معضلات اجتماعي هستند. آنها مي‌خواهند كه در يك وضعيت معتدل زندگي كنند. اگر يك روز حزب همبستگي در حكومت نقشي داشته باشد، اين رويه را پيش خواهد گرفت. اگر تك بعدي عمل كنيم، مردم ما را كنار خواهند گذاشت.» * همبستگي اولين حزب پس از دوم خرداد اين عضو هيات موسس حزب همبستگي در بخش ديگري از اين گفت‌وگو به تشريح چگونگي تشكيل اين حزب پرداخت و خاطرنشان كرد: «پس از حماسه‌ دوم خرداد 76، جمعي از نمايندگان مجلس و مسوولان اجرايي كه سابقه فعاليت‌هاي سياسي داشتند حزب همبستگي را پايه‌ريزي كردند و پروانه‌ اين حزب در تير ماه 77 صادر شد. همبستگي اولين حزبي بود كه پس از دوم خرداد شكل گرفت و شروع به جذب نيروهاي علاقه‌مند و سازماندهي آنها كرد.» وي با بيان اينكه هيات موسس حزب همبستگي اهداف بزرگي را دنبال مي‌كردند، توضيح داد: «مسائلي مانند گسترش فضاي سياسي سالم، ايجاد فضاي مناسب براي فعاليت صاحبان سلايق مختلف، گسترش حاكميت مردم، تامين امنيت، توسعه‌ آزادي‌هاي مشروع و اعتلاي سطح بينش سياسي و فرهنگي مردم از جمله دلايل تشكيل اين حزب از سوي موسسان آن بود.» راه‌چمني با اشاره به مناسب نبودن فضاي سياسي كشور قبل از سال 76 براي فعاليت احزاب، يادآور شد: «در آن زمان كسي به اين فكر نمي‌افتاد كه براي فعاليت سياسي در چارچوب يك حزب اقدام كند. اعلام استقلال افراد از احزاب، ارزش تلقي مي‌شد و مديران و مسوولان با اين شيوه خود را در جامعه مطرح مي‌كردند. حزب همبستگي با اعلام موجوديت در آن موقعيت،اين فضاي سرد سياسي را شكست و نشان داد كه عضويت در يك حزب و اعلام علني آن بايد ارزش تلقي شود.» راه‌چمني در توضيح بيشتر صحبت‌هايش گفت: «ارزشي بودن وابستگي به يك حزب يا گروه، از اصل حاكميت مردم ناشي مي‌شود. وقتي در قانون اساسي كشور مردم پشتوانه نظام هستند و كشور با دخالت و راي مستقيم و غير مستقيم آنها اداره مي‌شود، بايد مردم‌سالاري در جامعه تحقق پيدا كند و عملي شود. در يك كشور مردم سالار مانند ايران، احزاب بايد شكل بگيرند و گسترش پيدا كنند و مهمتر از همه اينكه در اداره كشور نقش اساسي داشته باشند. اگر قرار باشد كه عضويت در يك كادر حزبي ضد ارزش تلقي شود، اصل 26 قانون اساسي نبايد تدوين مي‌شد. به دليل همين بحث‌هاست كه معتقدم در آن زمان تشكيل حزب كار آساني نبود.» اين عضو شوراي مركزي حزب همبستگي با اشاره به امكانات محدود اين حزب، اظهار داشت: «همبستگي متكي به مردم است وهيچ رانتي در لايه‌هاي بالاي قدرت نداشته و ندارد، ولي با وجود همه‌ محدوديت‌ها توانسته است گامهاي موثري براي حفظ فضاي باز سياسي، گسترش مردم‌سالاري، حفظ حقوق شهروندي و ... بردارد و در موقعيت‌هاي مختلف مشاركت مطلوبي داشته باشد.» وي افزود: «حزب همبستگي در جريان شكل‌گيري اولين دوره شوراها حضور خوبي داشت و در مجلس پنجم در طول بررسي قانون مطبوعات، براي دفاع از آزادي بيان و قلم نقش خوبي ايفا كرد و در انتخابات مجلس ششم نيز كانديدا معرفي كرد و فعالانه حضور داشت. همبستگي در طول هشت سال فعاليت خود بطور مداوم و در هر پيش‌آمد و اتفاقي بيانيه صادر و اعلام موضع كرده است.» راه‌چمني يكي از بهترين اقدامات حزب همبستگي را راه‌اندازي اولين روزنامه‌ اصلاح‌طلب دانست و ادامه داد: «ما منكر ضعف‌هاي حزب و اشتباهات آن نيستيم. هر حزبي ممكن است در طول فعاليت‌هاي خود دچار اشتباه شود. مهم اين است كه حزب به دنبال اصولي باشد كه به آن معتقد است. ما همواره در تصميم‌گيريها و اتخاذ مواضع خط مشي معتدل داشته‌ايم و سعي كرده‌ايم عقلانيت و تفكر را در تمام رفتارهاي سياسي – اجتماعي خود دخالت دهيم.» اين عضو شوراي عالي و هيات موسس حزب همبستگي در پايان براي دولت و مسوولان آرزوي موفقيت و ابراز اميدواري كرد كه اين دولت نيز بتواند پاسخگوي نيازهاي جامعه باشد. گفت‌وگو از خبرنگار ايسنا: شكوه خسرواني																							 
, دكتر سعيد سمنانيان كه در آستانه چهارمين سال تاسيس خبرگزاري دانشجويان ايران (ايسنا) با خبرنگاران سرويس آموزشي اين خبرگزاري سخن مي‌گفت، اظهار داشت: دانشگاه‌ها در زمينه علم مولدتر از آن هستند كه وسايل ارتباط جمعي به اطلاع مردم مي‌رسانند. وي با اشاره به ضعيف‌ بودن انعكاس اخبار علمي در كشور، گفت: متاسفانه سرويس‌هاي علمي روزنامه‌هاي قديمي كشور ضعيف هستند در حالي كه هم اكنون در دانشگاهها به مقدار زيادي توليد علم مي‌شود به طوري كه انتشار مقاله در كشور از يك هزار و 600 مقاله به يك هزار و 800 مقاله‌ علمي در سال رسيده است. رييس دانشگاه تربيت مدرس با اشاره به وجود يك هزار دانشجوي دكتري و سه هزار دانشجوي كارشناسي ارشد در اين دانشگاه گفت: اين بدان معني است كه مي‌توان از دانشگاه تربيت مدرس چهار هزار خبر علمي استخراج كرد كه لازمه‌ آن مصاحبه با دانشجويان، ترجمه‌ كار علمي آنان به زبان عموم و تبديل كار علمي آنها به گزارش‌هاي علمي است. وي تاكيد كرد: با اين كار فرهنگ بهداشتي، آگاهي علمي، ديدگاه پژوهشي مردم افزايش مي‌يابد و همچنين انعكاس اخبار علمي موجب خودباوري در جوانان و دانشجويان مي‌شود، زيرا جوانان تاكنون به اين خودباوري نرسيده‌اند كه توليد علم با كيفيت خوب مي‌تواند در دانشگاهها افزايش يابد. اين كار به معني توليد يك هزار و پانصد خبر از يك هزار و پانصد تحقيق است و باعث مي‌شود چشم خوانندگان روزنامه و وب سايت‌هاي علمي مانند ايسنا به مطالعه‌ حاصل تحقيقات انجام شده داخل كشور توسط محققين دانشجويان عادت كند كه موجب تشويق محققان و دانشگاهيان نيز مي‌شود. دكتر سمناينان افزود: اين كار همچنين موجب مي‌شود مسوولين و مديريت سطوح بالا، مياني و خرد كشور به سراغ دانشگاه‌ها بروند و معضلات و نيازهاي خود را از طريق دانشگاه‌هاي كشور حل كنند نه اينكه به دنبال مستشاران چشم‌آبي غربي و حقارت‌هايي همانند خريد turn key يك كارخانه باشند بلكه به دنبال توسعه و بومي كردن علم در داخل كشور باشند. وي با مثبت ارزيابي كردن عملكرد خبرگزاري دانشجويان ايران در عرصه اطلاع‌رساني گفت: عليرغم جواني مجموعه و انتظار بي‌تجربگي از اين خبرگزاري جوان، مشاهده مي‌شود كه با فعاليت و پيگيري خبرنگاران و دست‌اندركاران، اين خبرگزاري به سرعت جاي خود را در بين محافل خبري باز كرده است. وي تاكيد كرد:‌ نكته مهم بحث اعتبار و آبروي يك خبرگزاري است زيرا اعتبار وسايل ارتباط جمعي مانند اعتبار فردي است اين آبرو ذره ذره جذب، ‌كسب و انباشته مي‌شود اما خطر از دست رفتن ناگهاني آن وجود دارد، توصيه مي‌كنم همچون گذشته از اين پس نيز ايسنا به اعتبار كسب شده در بين مردم دقت كرده و به آن بهاي بيشتري بيشتري بدهيد كه اين اعتبار نهادينه و ماندگار شود و خداي ناكرده با امواجي دست خوش تزلزل نشود. دكتر سمنانيان اظهار داشت: باتوجه به اينكه روش‌هاي مختلف كسب و اشاعه‌ خبر در دنيا به تخصص تبديل شده و دانشكده‌ها و دانشگاه‌هاي خبري فعال تكنيك‌هاي مختلف را به خبرنگاران آموزش مي‌دهند خبرنگاران جوان ايسنا بايد در حين خدمت آموزش‌هاي مستمري را بگذرانند و لحظه‌اي از تكنيك‌هاي جذب و اشاعه‌ خبر غافل نباشند و از اين روش به نحو احسن در راستاي اهداف مثبت و مطلوب استفاده كنند. رييس دانشگاه تربيت مدرس در پايان درباره عملكرد گروه علمي و آموزشي ايسنا خاطرنشان كرد: عملكرد اين گروه با توجه به جواني مجموعه خوب است البته نبايد به اين حد بسنده كرد، زيرا در زمينه توليد خبر علمي در اين زمينه نه تنها ايسنا بلكه تمامي وسايل ارتباط جمعي مي‌توانند بسيار گسترده‌تر عمل كنند.																							 
, به گزارش سرويس صنفي آموزشي خبرگزاري دانشجويان ايران، بر اساس توافق انجام شده بين سازمان تاكسيراني كرج و دانشگاه علمي و كاربردي واحد كرج، از اين پس تاكسيرانان و تاكسيداران و همچنين شاغلين آژانسهاي تحت پوشش سازمان مي‌توانند در هر رشته و بدون آزمون ورودي به ادامه تحصيل بپردازند. همچنين متقاضيان مي‌توانند دوره كارداني خود را در رشته‌هاي it، معماري، مديريت بازرگاني، حقوق،‌ عمران، حسابداري، نرم‌افزار، سخت‌افزار، كامپيوتر، گرافيك و زبان انگليسي طي نمايند. گفتي است، با توجه به محدوديت ظرفيت متقاضيان در كرج مي‌بايست حداكثر تا پايان وقت اداري پنجم ارديبهشت ماه جهت دريافت معرفي‌نامه و فرم ثبت‌نام به اداره روابط عمومي سازمان تاكسيراني كرج مراجعه نمايند.																							 
, به گزارش خبرنگار صنفي آموزشي خبرگزاري دانشجويان ايران، رييس دانشكده حقوق و علوم سياسي دانشگاه تهران در اين مراسم گفت: آتش سوزي در تالار كتب مرجع قديمي ترين كتابخانه دانشكده حقوق كشور با 110 سال قدمت قلب دانش آموختگان و دانش پژوهان را به درد آورد. دكتر دروديان سرايت نكردن آتش به مخزن كتابخانه كه شامل بيش از 150 جلد كتاب بوده است را مايه تسلي مسؤولان و دلسوزان دانشگاه دانست و افزود: زماني كه كتابخانه مركزي دانشگاه تاسيس شد، نسخ خطي به آنجا انتقال يافت اما در روزهاي اول پس از وقوع حريق گفته مي‌شد كه نسخ خطي، كتب منحصر به فرد و كتب اهدايي ارزشمند يكي از رجال سياسي كشور در آتش سوخته است و از سويي در تالاري كه شيوه قفسه بندي باز معمول بوده است، كتب منحصر به فرد و مجموعه هاي نفيس نگهداري نمي‌شود. وي با اشاره به زمان وقوع آتش سوزي در كتابخانه حقوق گفت: در روز آتش سوزي، هيات رييسه دانشگاه جلسه اضطراري تشكيل داد و دكتر فرجي دانا،‌ رييس وقت دانشگاه تصميم گرفت كه بازسازي كتب مرجع از روند معمول اداري خارج و بودجه لازم تخصيص داده شود. دروديان با بيان اينكه كتب آسيب ديده در دست مرمت است تا مورد استفاده واقع شود، خاطرنشان كرد: 700 جلد كتاب براي مرمت به كارشناسان سپرده شده كه اكنون صد جلد آن مرمت شده و در قفسه كتب است. وي از اهداي كتبي از سوي كتابخانه مركزي و مركز اسناد دانشگاه تهران، مركز بين المللي گفتگوي تمدن‌ها و كتابخانه وزارت امور خارجه به دانشكده حقوق خبر داد و اظهار كرد: ‌اكنون در مرحله فهرست نويسي كتب اهدايي هستيم تا از آنها استفاده شود. رييس دانشكده حقوق دانشگاه تهران از وعده معاونت آموزشي و پژوهشي وزارت امور خارجه براي ارسال فهرست كتب تكراري كتابخانه اين وزارتخانه خبر داد و تصريح كرد: مدير كل حقوقي وزارت امور خارجه نيز وعده مساعدت داده است. وي در ادامه گفت: هيات مديره كانون وكلاي مركزي نيز تصويب كرده كه تا سقف صد ميليون تومان به كتابخانه كمك كند و انجمن مفاخر معماري نيز يك دستگاه كامپيوتر با لوازم جانبي را به كتابخانه اهدا كرد. دروديان به ابراز همدردي دانشكده‌هاي حقوق هاروارد و استكهلم با دانشكده حقوق دانشگاه تهران اشاره كرد و گفت: بر طبق رهنمودهاي رييس دانشگاه تهران در جايگزيني كتب از دست رفته نبايد به دنبال كتابهايي بود كه طعمه حريق شدند بلكه بايد با بررسي هاي اهل فن كتب مورد نياز در تالار مرجع قرار گيرد كه نيازمند بودجه است. رييس دانشكده حقوق دانشگاه تهران در پايان از رييس دانشگاه خواست تا براي تهيه كتب مورد نياز و راه اندازي بخش اطلاع رساني رايانه‌اي در ساختمان جديد دانشكده بودجه لازم را اختصاص دهند. گفتني است در ابتداي اين مراسم آيت الله عميد زنجاني،رييس دانشگاه تهران از كتابخانه حقوق بازديد كرد.																							 
, مراسم بزرگداشت شخصيت علمي حجت‌الاسلام‌والمسلمين علي دواني به همت رياست دانشكده علوم و حديث و توليت آستان مقدس حضرت عبدالعظيم الحسني عليه‌السلام، برگزار مي‌شود. به گزارش گروه دريافت خبر خبرگزاري دانشجويان ايران (ايسنا)،اين مراسم فردا در تالار شيخ صدوق در آستان مقدس حضرت عبدالعظيم الحسني عليه‌السلام برگزار مي‌شود. علي دواني محقق و پژوهشگر تاريخ اسلام، شب نوزدهم دي ماه جاري در سن 77 سالگي دار فاني را وداع گفت. از وي قريب به 110 اثر در قالب تأليف، ترجمه و تصنيف باقي مانده كه از جمله مشهورترين كتاب‌هاي وي مفاخر اسلام، نهضت روحانيون ايران و مهدي موعود (عج‌الله تعالي فرجه الشريف) است.																							 
, «منشور روحانيت درگفت‌وگوبامحتشمي پور» خطرليبرال‌هاي انقلابي‌نما پابرجاست آنهاكه تا امام زنده‌بود يك بارهم ازسربالايي جماران بالا نرفته‌بودند،امروزمدعي شده‌اند																							 
, در سال‌هاي اوليه‌ي انقلاب اسلامي، &nbsp;امام (ره) وصيت نامه‌ي مفصلي نوشتند و بعد از ذكر تذکراتي در آن اين وصيت نامه را مهر و موم شده به َآستان قدس در مشهد به امانت گذاشتند تا پس از رحلتشان باز و براي مردم خوانده شود، اما بعد از گذشت چند سال و وقوع مسائل جديد، ايشان آن وصيت نامه را از آستان قدس رضوي برگرداندند. آن را تکميل کرده و مطالبي را اضافه فرمودند و مجدداً براي آستان قدس رضوي ارسال کردند که در نهايت بعد از رحلت شان آن وصيت نامه که بسياري از نکات را روشن کرد،خوانده شد. البته با وجود ذكر دغدغه‌هاي امام (ره) دروصيت نامه‌ي ايشان، بنيانگذار كبير جمهوري اسلامي در سوم اسفند ماه سال 67 و &nbsp;در كمتر از 4 ماه مانده به آخر عمر شريفشان، پيامي خطاب به حوزه هاي علميه و روحانيت صادر کردند که منشور روحانيت نام گرفت. امام خميني (رض) در اين منشور بيشترين خطري که متوجه نظام و انقلاب مي شود را از ناحيه‌ي نفوذ دشمن درون صفوف حوزه‌هاي علميه و روحانيت دانستند. حركت‌هاي اصيل همواره توسط جريان‌هايي به انحراف كشيده شده‌اند حجت الاسلام والمسلمين محتشمي پور در ايام سالگرد انتشار منشور روحانيت از جانب حضرت امام (ره) در گفت‌وگو با خبرنگار سرويس تاريخ خبرگزاري دانشجويان ايران (ايسنا) با بيان مطالب فوق يادآورشد: «در طول تاريخ از صدر اسلام تا کنون با جريان هايي روبرو بوده‌ايم که با نفوذ در درون حرکت‌هاي اصيل اسلامي و انقلابي و با لباس اسلام و انقلاب و در چهره مقدس مأبي و مقدس نمايي آن را به انحراف مي کشيدند.» وي خاطر نشان کرد:« اگر از صدر اسلام تا امروز را ملاحظه کنيد درمي يابيد که پس از پيامبرعظيم الشان اسلام (ص) در مراحل مختلف انحراف‌هايي بوجود آمد تا اينکه پس از 25 سال جريان‌هايي همچون اصحاب جمل و صفين از درون حوزه‌ي اسلام در مقابل اميرالمؤمنين علي ابن ابيطالب(ع) ايستادند و گروهي همچون خوارج نهروان با شعار اسلام به صحنه آمدند و شمشير به روي مسلمان‌ها و علي ابن ابيطالب(ع) کشيدند و به دنبال آن جنگ‌هايي که با امام حسن مجتبي (ع) رخ داد و در نهايت واقعه کربلا و عاشورا پيش آمد.» امام (ره) همواره نسبت به ليبرال‌ها و حجتيه‌اي‌ها دغدغه داشتند اين عضو مجمع روحانيون مبارز تأکيد کرد: «در طول تاريخ ده‌ها و صدها مورد بوده است که با ظهور مصلح بزرگ يا هر حرکت و نهضتي بلافاصله دشمن براي ريشه کن کردن آن به ميدان مي آمد و سعي مي کرد که چهره هاي اصيل آن را با ترور فيزيکي و شخصيتي از بين ببرد و يا از طريق نفوذ به درون اين حرکت و با نمايش چهره هاي به ظاهر انقلابي و در واقع منحرف، نهضت ها و انقلاب ها را منحرف و &nbsp;آنگونه که خود مي خواهند جلوه دهد.» محتشمي پوراضافه كرد:« امام(ره) بعد از پيروزي انقلاب اسلامي از دو ناحيه و دو جريان دغدغه داشتند يکي از ناحيه به اصطلاح ليبرال‌هاي مذهبي و غيرمذهبي که زياد با هم فرقي ندارند مثل نهضت آزادي و جبهه ملي و... و ديگري از ناحيه فرقه هاي متظاهر مذهبي مثل انجمن حجتيه	 بهائيت	 حزب الدعوه و ولايتي ها و مقدس نماها و متحجران و لذا براي مصونيت داشتن انقلاب و نظام جمهوري اسلامي در سخنراني ها و پيام‌ها و نامه‌هاي متعددي اصول و چارچوب‌هاي انقلاب و نظام را بيان کردند و حتي راه و رسم حکومت و حکومت داري را در وصيتنامه خود تدوين کردند تا دشمنان و مخالفان انقلاب نتوانند لباس اسلام و انقلاب را به تن کرده و با نام امام (ره) و انقلاب و اسلام خنجر به قلب اسلام و انقلاب و نظام بزنند.» امام (ره) براي جلوگيري ازانحراف مراحل شكل‌گيري انقلاب را در سخنراني‌هايشان بيان كردند وي همچنين تاكيد كرد:« مهم تر اين است که براي جلوگيري از هر گونه انحراف در تاريخ انقلاب خودشان خاطرات شکل گيري انقلاب و جزئيات تاريخ آن را در مراحل مختلف بيان کردند. امام (ره)احساس مي کردند دشمنان ليبراليست انقلاب اسلامي و دوستان کج فهم انقلاب به جهت دشمني و يا از سر بلندپروازي و غرور مي آيند و تصميم گيري‌ها و تاريخ انقلاب را به انحراف کشيده و يا به سود منافع شخصي و حزب خود مصادره مي کنند.» اين عضو مجمع روحانيون مبارز خاطرنشان کرد:« متأسفانه به مناسبت بيست و هشتمين سالگرد انقلاب از طرفي جريان ليبرال‌هاي مذهبي و از طرف ديگر برخي از چهره هاي همراه امام(ره) و مطرح در صفوف انقلاب با طرح کردن به اصطلاح خاطرات به گونه اي غير واقعي و ناصحيح در ذهن شنونده و خواننده القاء مي کنند که محوريت تمام تصميم گيري‌ها و مراحل انقلاب بودند.» &nbsp;بعضي &nbsp;خودخواهان درصدد مصادره کردن انقلاب هستند محتشمي پوردر ادامه اظهارداشت: «بنده پيشنهاد مي کنم مؤسسه حفظ و نشر آثار امام (ره) در کنار چاپ مجموعه کتاب هاي تبيان که در آن مسائل مختلف به صورت موضوعي از درون سخنراني ها و بيانيه ها و مصاحبه هاي امام(ره) استخراج شده است و بسيار گرانقدر است، کتابي هم با عنوان خاطرات امام(ره) از زبان خود ايشان در مورد گذشته ي نهضت از قيام 15خرداد سال 42 تا پيروزي انقلاب و بعد از آن را چاپ کنند. چرا که امروز شاهد بروز و ظهور دغدغه اي که امام(ره) داشته است، هستيم و برمبناي آن مشاهده مي کنيم برخي از افرادي که اصلاً انقلاب و نهضت را قبول نداشتند و يا بعضي انقلابي ها ي خودخواه در صدد مصادره کردن آن هستند.» وي همچنين در معرفي دغدغه هاي حضرت امام(ره) که ايشان در خلال سخنراني هاي متعدد و از جمله منشور روحانيت به معرفي آن پرداخته نيز اظهار داشت:« گروهي به اصطلاح خود حضرت امام(ره) ليبرال‌هايي بودند انقلابي نما، آنها براي پيشبرد اهداف خود در صفوف انقلاب نفوذ کرده بودند و امروز به نام انقلاب و امام(ره) حرف مي زنند، خاطره تعريف مي کنند و سعي مي کنند انقلاب را به سود انديشه ها و افکار خود مصادره کنند. عده اي ديگر هم ناآگاهانه و يا براساس منافع شخصي &nbsp;ولو اينکه خود را جزء نزديکان و اطرافيان امام(ره) بدانند؛ شايد براي خودنمايي، حوادث را به گونه اي مطرح مي کنند که گويا ستون خيمه ي انقلاب آنها هستند و هر کاري که صورت گرفته با نظر و پيشنهاد آنها بوده است و امام(ره) هم هر چه آنها مي گفته اند عمل مي کردند!! اين افراد نمي دانند که در واقع تيشه به ريشه خود مي زنند! البته امام(ره) درباره موضوعات مشورت مي کردند ،اما خود ايشان تصميم گيري مي کردند.» امام (ره)نسبت به سخناني كه بعدها به‌ ايشان نسبت دهند دغدغه داشت محتشمي پور افزود: «براساس اين دغدغه‌ها امام(ره) در سال‌هاي اوليه ي انقلاب وصيت نامه ي مفصلي نوشتند و در آن تذکراتي را مطرح کردند. آن را مهر و موم شده به َآستان قدس در مشهد به امانت گذاشتند تا پس از رحلتشان باز و براي مردم خوانده شود. اما بعد از گذشت چند سال و وقوع مسائل جديد، امام(ره) دوباره اين دغدغه ها را احساس کردند و موارد جديدي به ذهن شريفشان رسيد. لذا آن وصيت نامه را از آستان قدس رضوي برگرداندند. آن را تکميل کردند و مطالبي را اضافه فرمودند و مجدداً براي آستان قدس رضوي ارسال کردند که در نهايت بعد از رحلت شان آن وصيت نامه خوانده شد که بسياري از نکات را روشن کرد. ايشان عنوان کردند که پس از مرگ ممکن است عده اي مطالبي را به من نسبت دهند. هيچ يک از اين مطالب صحت ندارد مگر اينکه خودم گفته باشم و يا با خط خودم نوشته شده باشد. اينها نشان دهنده ي دغدغه هاي امام(ره) در اين مورد بود.» وي افزود:« پس از طرح اين موارد در وصيت نامه، ايشان بار ديگر در اسفند ماه سال 67 ، &nbsp;4ماه مانده به رحلت و در آخر عمر شريفشان پيامي خطاب به حوزه هاي علميه و روحانيت صادر کردند که يکي از منشورهاي بسيار قوي و مستند تاريخ ايران است و نشان مي دهد که امام(ره) در واپسين ماه‌هاي حيات شريفشان احساس کردند مسائل ديگري هم وجود دارد که بايد براي مردم شکافته شود. اين مسايل بسيار مهم و اساسي است. بيشترين خطري که متوجه نظام و انقلاب مي شود از ناحيه ي نفوذ دشمن درون صفوف حوزه هاي علميه و روحانيت است و اين پيام به عنوان منشور روحانيت مطرح شد. امام(ره) براي حفظ انقلاب و دستاوردها و اصول ارزشي آن شاخصه ها و ضوابط و چارچوبي را طرح و بيان کردند و آن روزنه هاي نفوذي که مي تواند به تهديد براي انقلاب و نظام تبديل شود را واضح و روشن ساختند.» خطر اصلي اسلام، مقدس نماها و متحجرين روحاني بوده و هستند وي افزود: «حضرت امام(ره) به روشني مي دانستند که سياست بازان حرفه اي نمي توانند خود را در جايگاه حوزه علميه و روحانيت بنشانند و به اصطلاح فتوا صادر کنند و يا احکامي را به جامعه القاء يا تزريق کنند. درست است که متحجرين و مقدس نماها صرفاً در حوزه هاي علميه نيستند؛ ممکن است در قالب سياستمداران کساني باشند که با لباس تقدس و طرح مسايلي که رنگ دين به آن مي زنند اموري را مطرح کنند اما بايد دانست جامعه چندان به آنها توجه نمي کند و مسايلي را که به عنوان دين مطرح مي شود را تنها از زبان کساني مي شنود که قائلين آن لباس روحاني و علماي دين به تن داشته باشند.» محتشمي پور اظهار داشت:«امام(ره) در اين منشور، &nbsp;روحانيت را به حق به دو دسته تقسيم کردند. دو دسته اي که از صدر اسلام همواره وجود داشته‌اند يک دسته شخصيت هاي علمي و اسلام شناس و فقيه وارسته که براي احقاق حق و نشان دادن چهره‌ي زيباي اسلام ناب از همه‌ي هستي خود مي گذشتند. شهداي بزرگي از علماي شيعه که در تاريخ اسلام داريم. افرادي که براي حق طلبي هايشان شهيد شدند. اينها همه جزء اين دسته هستند. طبيعتاً	 اسلام &nbsp;مديون تلاش و جهاد علمي و عملي اين دسته از علماي راستين است	 اما در کنار اين‌ها افراد و عوامل نفوذي دشمن و يا منافقان و مقدس نمايان و متحجران هم فراوان بودند که به اسلام در طول تاريخ ضربه زدند. آنچه را که ما خطر تهديد کننده براي اسلام بيش از هر چيز ديگر مي توانيم قلمداد کنيم مقدس نماها و متحجريني بودند که با لباس روحانيت، تيشه به ريشه ي اسلام مي زدند. ابو موسي هاي اشعري و عمر سعدها و شريح قاضي ها و... علماي زمان خودشان و مورد مراجعه ي مردم بودند. فتوا صادر مي کردند. قاضي القضات کوفه، شريح قاضي	 منصوب خليفه ي دوم بود در زمان خود حضرت امير(ع) قاضي بود، اما ضربه اي که به اسلام زده شد از ناحيه ي همين ها بود.» امام (ره) مي‌دانستند متحجرين حوزه‌هاي علميه حتي به نام ايشان اهداف خود را پيش خواهند برد وي در ادامه گفت‌وگو با ايسنا خاطرنشان كرد:«در زمان حيات حضرت امام(ره) خودشان طبيعتاً تا حد زيادي مسايل را رصد مي کردند و حضورشان سوپاپ اطميناني بود تا اين افراد و گروه‌ها جرات بروز و ظهور نداشته باشند و لذا در زمان خود ايشان انجمن حجتيه اعلام انحلال کرد. اما امام (ره) ميدانست انجمن حجتيه اي را که ساواک به وجود آورده است و سعي شده است در سطح کشور به عنوان يک جريان مقدس مطرح و حتي برخي از شخصيت‌هايي که در درون نظام داراي اعتبار و مثلاً عضو شوراي نگهبان بودند از اينها حمايت مي کردند، آن روزي که امام (ره) سر به زمين بگذارد دو مرتبه سر بر خواهند آورد. وارد عرصه هاي مختلف خواهند شد و افکار و انديشه هاي خود را در قالب مسائل انقلابي پيش خواهد برد. متحجريني که در حوزه هاي علميه قم جرات نمي کردند حرفي بزنند پس امام(ره) &nbsp;به اسم اسلام، انقلاب و حتي به نام خود امام(ره) اهدافشان را پيش خواهند برد. لذا حضرت امام(ره) با درک و پيش‌بيني درست آينده؛ منشور روحانيت را در سرفصل هاي مختلفي بيان کردند.» وي ادر ادامه يادآورشد:«رهبران دنيا هيچ گاه حاضر نيستند اشتباهات خود را ذکر کنند و از مردم پوزش بطلبند و عذرخواهي کنند در حاليکه حضرت امام(ره) در اين منشور به صراحت به اشتباه خود اعتراف مي کنند و اين يکي از ويژگي هايي است که کاملاً ايشان را از ساير رهبران و شخصيت ها ممتاز و برجسته مي کند. اين اعتراف امام(ره) بسيار مهم است و در تاريخ باقي خواهد ماند. اين که رهبري با آن عظمت بگويد اين کار من انتخاب دولت موقت اشتباه بوده است و از مردم هم عذرخواهي مي کنم خيلي مهم است ايشان مي فرمايند اگر ما به اشتباهمان ادامه مي داديم معلوم نبود کشور در اردوگاه امريکا چه به سرش مي آمد. اين بسيار براي آيندگان مهم است. ضمن آن كه &nbsp;در عين حال که امام (ره) اين مطلب را به چنين صراحتي گفته است، مشاهده مي کنيم که &nbsp;از اين افراد از سوي چهره ها &nbsp;و شخصيت‌ها &nbsp;اينگونه تعريف و تجليل مي شود. اگر امام (ره) اين مطالب را به صراحت نمي گفت ببينيد چه طور مي شد!! امروز از بعضي اشخاص بت مي سازند و چنان از آنها نام مي برند که گويا همه ي اساس انقلاب را آنها طراحي مي کردند!» بازرگان در چارچوب رژيم شاهنشاهي و پذيرش آن مبارزه مي کرد محتشمي پور همچنين خاطر نشان کرد:«خطر متحجرين و مقدس نماها و اصولاً جريان‌هاي نفوذي در حوزه هاي روحانيت، علما و خطر ليبرال ها هر کدام اهميت و ويژگي در حد خود دارند. حضرت امام(ره) در بخش هايي از منشور روحانيت مي فرمايند من امروز پس از ده سال از پيروزي انقلاب اسلامي همچون گذشته اعتراف مي کنم که تصميمات اول انقلاب در سپردن پست ها و امور مهمه کشور به گروهي که عقيده ي خالص و واقعي به اسلام ناب محمدي(ص) نداشته اند اشتباهي بوده است که تلخي آثار آن به راحتي از ميان نمي رود. گر چه آن موقع هم من شخصاً مايل به روي کار آمدن آنان نبودم،اما با صلاحديد و تأييد دوستان قبول نمودم و الآن هم سخت معتقدم که آنان به چيزي کمتر از انحراف انقلاب از تمامي اصولش و حرکت به سوي آمريکاي جهانخور قناعت نمي کنند. اين مسئله اساسي و حساس است که امام(ره) در منشور روحانيت به آن اشاره مي کنند. اين تاکيد نشان مي دهد که اين خطر در جايگاه خود بسيار مهم است.» اين عضو مجمع روحانيون مبارز تاكيد كرد:« مرحوم بازرگان شخصيتي سياسي بود و قبل از انقلاب هم در چارچوب رژيم شاهنشاهي و پذيرش آن مبارزه مي کرد. براي اينکه به مجلس راه يابد و کسب قدرت کند مبارزه مي کرده است. تا آن روز آخر معتقد بوده است که شاه بايد بماند سلطنت کند و نه حکومت. وقتي آقاي بازرگان به پاريس آمد و با امام(ره) ملاقات کرد به امام(ره) پيشنهاد مي کرد که شاه رفتني نيست و ما بايد به جاي سقوط شاه در شعارها به سلطنت کردن او بپردازيم. امام (ره) با قاطعيت و استدلال اين حرف را رد کردند و فرمودند مردم ما در صحنه هستند و رژيم شاه هم نفس هاي آخرش را مي کشد. شاه بايد برود.» وي در ادامه افزود: «امروز آقاي ابراهيم يزدي که يكي از افراد نفوذي جريان نهضت آزادي &nbsp;در كنارامام(ره) در پاريس و نوفل‌لوشاتو &nbsp;بود &nbsp;مي‌گويد همه‌ي سير انقلاب را من طراحي كرده‌ام! نه تنها قبل از انقلاب و پيروزي انقلاب و حكومت موقت و ... را بلكه راجع به جزئيات هم &nbsp;به شكل ناصحيح حرفهايي مي‌زند. اينها را پس از رحلت حضرت امام(ره) مطرح مي‌كند! حتي معتقد است هجرت امام(ره) به پاريس هم با پيشنهاد او بوده است! در حاليكه آقاي يزدي اصلا خبر نداشت كه امام(ره) تصميم دارند ازعراق به کويت يا سوريه هجرت كنند. بنده &nbsp;در واپسين روزهاي اقامت حضرت امام نامه‌اي را از طرف ايشان به سوريه &nbsp; و لبنان برده بودم &nbsp;و قرار بود جايي را براي اقامت امام در دمشق تعيين كنيم و با مقامات سوري صحبت كنيم. در حاليكه آقاي يزدي &nbsp;اصلا خبر نداشت و وقتي هم كه امام(ره) تصميم مي‌گيرند، به پاريس بروند و به تعبير خود امام(ره) اين تصميم را در مشورت با احمد در هتل بصره گرفتند. شرايطي بود كه آقاي يزدي در زندان عراقي‌ها بود. همان شب امام(ره) تصميم مي‌گيرند با حاج احمد آقا به فرانسه بروند. آقاي يزدي را امام(ره) از زندان نجات داد و واسطه‌ي آزادي وي از دست عراقي ها شد. وقتي اين فرد بسيار راحت مدعي همه‌ي اين مسايل &nbsp;به اين شكل &nbsp;مي‌شود، جاي نگراني دارد. امام(ره) در همين منشور روحانيت پيش‌بيني مي‌كند كه خوف اين را دارم كه ده سال ديگر بگويند حكم اعدام سلمان رشدي كه در دفاع اسلام و پيامبر و ... بوده است اشتباه بوده است. كما اينكه مي‌بينيم امروز هم اين حرف‌ها گفته مي‌شود و كسي حاضر نيست كه منشور روحانيت را مطرح كند.» عمل به منشور روحانيت براي مسولان و مقامات كشور راهگشاست محتشمي‌پور همچنين با اشاره به مناظره‌ي اخير آقاي هاشمي رفسنجاني با قرضاوي ادامه داد: « در اين مناظره يکي ازپاسخ هاي مستدلي که هاشمي مي‌توانست بدهد و جهان اسلام را با اين پاسخ متحد كند و فتنه‌ي اختلاف بين شيعه و سني کاسته شود حكم &nbsp;حضرت امام(ره) بود. سلمان رشدي در كتاب آيات شيطاني راجع به چه چيزي صحبت كرد؟ آيا راجع به تشيع صحبت كرد؟! عليه حضرت فاطمه‌ي زهرا (س) و يا ائمه شيعه(ع) مطلب نوشت؟! نه. اينگونه نبود. سلمان رشدي به پيامبر(ص)،قران مجيد و عايشه و اصحاب پيامبر توهين كرده است. تنها كسي كه در دفاع از اسلام و پيامبر و قران و عايشه و صحابه‌ي پيامبر دفاع كرد و حكم اعدام سلمان رشدي را صادر كرد و در جهان اسلام ايجاد همبستگي كرد، امام خميني(ره) بود. يك نفرازعلماي اهل سنت اين‌گونه جرات نكردند به آن بپردازند چراکه پشتوانه‌ي سلمان رشدي امريكا، اسرائيل و انگليس بود، و دولت‌هاي آنها سر سپرده‌ي اين کشورها بودند. طرح اقدام امام(ره) باعث وحدت مي‌شود. آقاي هاشمي نمي‌دانم چه فکرهاي كردند كه اينگونه صحبت نمي كنند. اگر ايشان آن مسئله را مطرح مي‌كرد يك سند زنده در وحدت جهان اسلام را ارائه مي‌كرد كه از طرف &nbsp;بزرگترين مرجع تشيع در طول تاريخ اسلام، در دفاع از اسلام و پيامبر(ص) و ...است در مقابل اتهاماتي چون عامل اختلاف بودن شيعه بود. شيعه عامل اتحاد مسلمانان است.» وي درادامه يادآور شد:« حضرت امام(ره) در منشور روحانيت ذكر مي‌كند كه ده سال ديگر مي‌گويند اين حكم اشتباه بوده است. اين حرف‌ها را دشمنان كه اعلام نمي‌كنند!همين مقدس نما‌ها و سياستمداران و ليبرال‌ها مطرح مي‌كنند. در حاليكه ما اگر يك ميليارد مسلمان را متحد داشته باشيم دنياي استكبار نمي‌تواند به ما تعرض كند و منافع كشور‌هاي اسلامي و ايران را مورد تهديد قرار دهد. اگر روحانيت و مقامات و مسوولين ما اين منشور را در مقابلشان بگذارند و عمل كنند بسيارراهگشا است.» كساني‌ كه حتي يك روز دستي بر آتش نهضت و انقلاب نداشتند امروز مدعي انقلاب شده‌اند محتشمي پور در ادامه اظهارداشت:« امام(ره) در اين پيام صريحا نسبت به انجمن حجتيه و مقدس‌نما‌ها و متحجران هشدار مي‌دهند و اعلام موضع مي کنند. كساني كه حتي يك روز دستي بر آتش نهضت و انقلاب نداشتند و امروز مدعي انقلاب شدند. برخي از کساني که خود را همه‌كاري انقلاب مي‌دانند تا امام(ره) زنده بود از سر بالايي جماران يك بار بالا نرفته بودند! يك بار به جبهه نرفتند و يك بار از دفاع مقدس ما حمايت نكرده اند! قبل از انقلاب در سال‌هاي 57 و 56 كه علماء ما ،جامعه‌ي مدرسين و روحانيت مبارز، كه پابه‌پاي امام(ره) در نهضت پيش مي‌آمدند و فعال بودند و هزينه مي‌دادند؛ اينها كجابودند!؟ در سالهاي 56 و57 يك مورد پاي يكي از اعلاميه‌ها امضاء ندارند!! شايد فقط در يك مورد، كه آن هم پيام تسليت علما به امام(ره) براي شهادت مرحوم آيت الله حاج آقا مصطفي است. اين هم چون يک مسئله عاطفي و شخصي بوده است! الان پس از امام(ره) اينها عليه انقلابيون حرف مي‌زنند و عده‌اي را دور خود جمع كرده و حتي تلاش داشته و دارند كه نام امام(ره) را مصادره كنند! كساني‌ كه امام(ره) و مبارزاتش را قبول ندارند چگونه مي‌خواهند با اسم امام(ره) كار كنند!؟» وي ادامه داد: « در دوران جنگ، پس از شهادت شهيد شيخ فضل الله محلاتي كه نماينده‌ي حضرت امام(ره) در سپاه بود اسامي چند نفر از افراد روحاني براي نمايندگي امام(ره) در سپاه پيشنهاد شد تا امام(ره) حكم نمايندگي براي يکي صادر کند. يكي از اين افراد از نزديكان يا شاگردان آقاي مصباح يزدي بود. همين كه اسم اين فرد مطرح مي‌شود امام(ره) با تغير مي‌فرمايند مي‌خواهيد اين تفکرو انديشه را وارد سپاه پاسداران کنيد؟! به هيچ وجه! امامي كه سابقه‌ را مي‌دانسته و مي‌شناخته است اينگونه برخورد مي‌كند. حساسيت بالاي حضرت امام(ره) در اين خصوص نشانگر چه مي تواند باشد. حال شما ببينيد چنين افرادي داعيه دارتفكرامام خميني(ره) مي‌شوند تا انديشه هاي خود را به نام امام خميني (ره) در جامعه پمپاژ کنند.» عناصر سياست‌باز مقدس‌نما نظام را منحرف مي‌كنند محتشمي پور در ادامه گفت وگوي خود با ايسنا افزود:« امام(ره) در اين منشور مي‌آورد مواظب اين مار‌هايي كه افعي شده‌اند باشيد! مار‌هايي كه افعي شده‌اند چه كساني هستند!؟ منظور آن روحاني كه به مسجد مي‌رود و نماز مي‌خواند كه نيست. افعي‌هايي كه براي انقلاب و جامعه خطر دارند عناصر سياست باز و يا متحجرين و مقدس نمايان هستند. اينها هستند كه نظام را منحرف مي‌كنند. چه طور مي‌شود كه برخي كه اين همه دم از امام خميني(ره) مي‌زنند و &nbsp;در پايگاه ها سخنراني هاي آتشين عليه اقشار مختلف مي کند، به راحتي به اروپا و امريكا مي‌روند و مشکلي برايشان ايجاد نمي شود و كسي با &nbsp;آنها كاري ندارد؟!» وي ادامه داد:« حضرت امام (ره) مي‌فرمود دشمن هميشه از امام زاده‌ي زنده مي‌ترسد. از كسي كه حيات داشته باشد و همچون موسي عصا را در مقابل فرعون بگيرد!! اگر از فرد يا چيزي احساس خطر نكنند، آن را روي سرشان مي‌گذارند! امام(ره) مي‌فرمود اگر يزيد از امام حسين(ع) احساس خطر نمي‌كرد كه او را بسيار ارج مي‌نهاد. از حضرت امام حسين (ع) مي‌ترسد و او را مي‌كشد چرا كه احساس مي كند او در مقابل ظلم دشمن مي‌ايستد. اينكه بعضي &nbsp;از آقايان كه در گذشته سابقه و افكار انقلابي نداشتند و در سال‌هاي اخير در داخل كشور حرف هاي انقلابي مي‌زنند كه در برخي از موارد از آن‌ها &nbsp;استنباط و ترويج خشونت شده است و در عين حال خودشان يا امثال و برخي از شاگردان آنها هر روز يك جاي عالم هستند به خصوص در قلب كانادا، آمريكا و اروپا و ... و هيچ احساس خطر نمي‌كنند به اين دليل است كه به هر صورت همخواني، هماهنگي و تقارب فكري و انديشه‌اي با آنها دارد و الا او را هم مثل بسياري از افراد ترور مي‌كردند و مي‌گرفتند و زندان مي‌بردند.» متحجريني كه در حوزه‌ها در مقابل امام (ره)و علما‌ي مبارز مي‌ايستادند چگونه سياسي شده‌اند!؟ محتشمي پور همچنين يادآورشد:« نهضت، قيام و انقلاب در ايران به وسيله‌ي امام (ره) و مجموعه‌اي از روحانيون درداخل و خارج از كشورو قاطبه‌ي مردم پيش مي‌رفته است. در مقابل امام (ره) و روحانيون انقلابي و مبارز جرياني ايستادگي مي‌كرد. اين جريان روحاني نما با جريانات ديگري هم ارتباط داشت ودرهم تنيده شده بودند. يكسري جريانات سياسي بودند و گروهي كه شعار ضد سياسي مي‌دادند و يكسري جريانات هم تحت عنوان ولايتي‌ها و مقدس‌نما‌ها و متحجرين كه امام (ره) نام مي‌برد. مقدسين و متحجرين در حوزه‌ي علميه مخالف با هر گونه حركت سياسي بودند. اگر طلبه‌ي جواني با روزنامه به مدرسه‌ي فيضيه مي‌آمد كه اخبار روزنامه را بخواند و بداند كه در ايران چه اتفاقي افتاده مي‌گفتند اين طلبه سياسي و بي‌دين است و به جرم اينكه روزنامه خوانده است عملا در حوزه‌ي علميه از اعتبارساقط مي‌شد. اگر طلبه‌اي مي‌گفت شاه عليه اسلام كار مي‌كند، در حوزه‌ي علميه، توسط مقدس‌نما‌ها و متحجرين گفته مي‌شد اين طلبه به شاه شيعه توهين مي‌كند. شاه شيعه است و سايه‌ي خدا روي زمين و در ايران است، كسي حق ندارد به شاه حرفي بزند اينكه در شرايطي كه شاه در 17 شهريور آن كشتار عظيم را در سال 57 در خيابان 17 شهريورفعلي انجام داده و همه‌ي ايران و علما و شخصيت‌ها او را محكوم كردند. همسر شاه به نجف مي‌رود با برخي از آقايان ملاقات مي‌كند و صحبت مي‌كند و آنها براي سلامتي شاه انگشتر مي‌فرستند نشان‌دهنده‌ي اين است كه به هر حال يك جريان بسيار خطرناك وانحرافي وجود دارد.» محتشمي پور اضافه كرد: «اين آقايان، متحجرين و مقدس‌نما‌هايي كه در حوزه‌ها در مقابل امام (ره) و علما و شخصيت‌هاي مبارز حوزوي ايستاده‌ بودند و مخالف دخالت يك عالم و روحاني در مسايل سياسي بودند امروز چطور اينقدر سياسي شده اند!؟ امام(ره) در اين منشور مي‌فرمايند اينها در مقابل عرق فروشي‌هاي شاه؛ سينما‌ها، كاباره‌ها، فحشا و .. و جنايات او سكوت مي‌كردند؛ به جرم اينكه مبادا سياسي شوند و معتقد بودند در سياست نبايد دخالت كرد. چه طور شد كه پس ازانقلاب همه‌ي اينها سياسي شدند حتي عليه جمهوري اسلامي كودتا راه انداختند. پشت سر غائله‌ي نوژه آخوند‌هايي بودند كه با افسران رژيم شاه ارتباط برقرار كردند و مي‌خواستند كودتا كنند يا پشت سر داستان كودتاي قطب‌زاده همين آخوند هايي كه در زمان شاه مخالف مبارزه بودند، مي‌خواستند جمهوري اسلامي را نابود كنند.» وي گفت:«آن چه که حضرت امام (ره) هم در اين منشور به آن اشاره مي کند از يكسو جريان انجمن حجتيه بود. در روز بعد از 15 خرداد كه آن حوادث در تهران، قم و شهرستان‌هاي ديگر اتفاق افتاده بود و كشتار‌هاي وسيعي كه صورت گرفته بود با 2 تن از طلبه‌هاي فاضل به منزل مرحوم آقاي شيخ محمود حلبي كه آن زمان در خيابان لرزاده بود،رفتيم. ايشان آنچنان برافروخته و عصباني بود و مي گفت چه كسي جواب خون اين مردم را كه ديروز به خاك و خون كشيده شدند را مي‌دهد!؟ گناه اين خون‌هايي كه ريخته شده به گردن كيست؟ خميني چگونه مي‌خواهد پيش خدا جواب دهد؟ اين هم نوعي انديشه و تفكر است. شاه جنايت كرده است آقا مي‌گويد خميني بايد جواب اين خون‌ها را بدهد! مانند داستان معاويه كه وقتي به او گفتند كه روايتي از پيامبر اكرم(ص) هست كه در آن مي‌فرمايد عمار را يك دسته افراد طاغي و شرور كه عليه اسلام فعاليت مي کنند مي‌كشند. معاويه چه جوابي مي‌دهي؟ اين حديث را همه از پيغمبر شنيده‌اند، معاويه گفت: جوابش بسيار راحت است. بگوييد آن كسي كه باعث كشته شدن عمار شد علي ابن ابيطالب است. او عمار را به اين جنگ آورده و الا كشته نمي‌شد! آقاي حلبي هم عين اين استدلال را مي‌كند و مي‌گويند آقاي خميني جواب اين خون‌ها را چگونه مي‌دهد؟» تا مردم آگاه نشوند و احساس خطر نكنند براي مقابله با جريان‌هاي انحرافي كاري صورت نمي‌گيرد وي ادامه داد:«جريان ديگرهم در داخل ايران نزديك به حزب الدعوه آن زمان بود كه آنها هم شديدا مخالف بودند و عملا آب به آسياب ساواك و رژيم شاه مي‌ريختند. امام (ره) از وجود اينها كه آن زمان بودند و امروزهم هستند براي نظام احساس خطر مي‌كند.» محتشمي پور در ادامه به نقش اطلاع‌رساني رسانه‌ها در خصوص تبيين انديشه‌هاي حضرت امام(ره) جهت مقابله با فرايندي که منجر به ناديده انگاشته شدن دغدغه هاي امام(ره) شده اشاره و تاكيد كرد: « تا مردم آگاه نشوند و احساس خطر نكنند كاري صورت نمي‌گيرد و رسانه‌هاي ما در اين زمينه رسالت بزرگي بر عهده دارند. روزنامه‌ها به جاي پرداختن به مسايل روزمره بايد بخشي را راجع به اصول به انديشه‌هاي امام (ره) و انقلاب و خطر كساني كه روز گذشته مخالف بودند و امروز وارد عرصه‌هاي شدند بپردازند، ممكن است روزنامه توقيف شود اما بالاخره بايد وارد عرصه شد.» &nbsp;																		 
, معاون آموزشي وزارت علوم، تحقيقات و فناوري با انتقاد از حذف معافيت تحصيلي برخي دوره‌هاي آموزش عالي كشور گفت: وزارت علوم مرجع تشخيص دانشجو بودن افراد است و بهتر &nbsp;بود اين گونه تصميمات با هماهنگي وزارت علوم اتخاذ مي‌شد. دكتر حسن خالقي، در گفت‌وگو با خبرنگار صنفي آموزشي خبرگزاري دانشجويان ايران (ايسنا)، اظهار كرد: ‌از نظر ما هر كسي كه با ضوابط و مقررات وزارت علوم وارد دانشگاه شده و دانشجو بودن وي از نظر وزارت علوم محرز باشد، دانشجوست و بايد از تسهيلات نظام وظيفه برخوردار شود. وي با بيان اينكه قبولي در آزمون ورودي يكي از راه‌هاي ورود به دانشگاه است، گفت: مرجع تشخيص دانشجو بودن افراد وزارت علوم است و طبيعي است كه كليه دانشجويان بايد بتوانند از تسهيلات نظام وظيفه با رعايت قوانين و مقررات سازمان نظام وظيفه برخوردار شوند. معاون آموزشي وزارت علوم با بيان اينكه ما اختيار قانونگذاري براي سازمان نظام وظيفه را نداريم، تصريح كرد: بهتر اين بود اين گونه تصميمات كه در ارتباط با دانشجويان است، با هماهنگي وزارت علوم اتخاذ مي‌شد تا حقي از دانشجويان ضايع نشود.																							 
, به گزارش خبرنگار سرويس آموزشي خبرگزاري دانشجويان ايران (ايسنا)، شركت‌كنندگان در اين كنگره درباره دگرگوني‌هاي لازم موسسات آموزش عالي كه نقش مهمي در توسعه پايدار كشورها ايفا مي‌كند به بحث و تبادل نظر و ارايه مقاله مي‌پردازند. گفتني است، دستاوردهاي جديد و دورنماي تحصيلات عالي براي يك دنياي بهتر، جهاني سازي دانشگاه‌ها، نسبيت، كميت، مفيدسازي و بين‌المللي سازي تحصيلات عالي، سهم تحصيلات عالي و توسعه پايدار، بهبود امور تربيتي در آموزش‌ عالي و فناوريهاي اطلاعاتي و ارتباطي در انتقال فرايندهاي دانشگاهي موضوعات اصلي اين كنگره را تشكيل مي‌دهد. لازم به ذكر است، زبان رسمي براي شركت در كنگره “دانشگاه 2004”، اسپانيايي، انگليسي و پرتقالي خواهد بود.																							 
, به گزارش بخش دانشگاهي سرويس بين‌الملل ايسنا، شركت در المپياد بين‌المللي رياضيات منوط به داشتن مدرك تحصيلي كارشناسي در رشته‌هاي رياضيات محض يا كاربردي و گذراندن واحدهاي درسي رياضي مقدماتي (محض و كاربردي) است. داوطلبان خارجي المپياد بين‌المللي رياضيات بايد رسما از سوي وزارت آموزش عالي كشور خود معرفي شوند و در اين ميان هر كشور مي‌تواند پنج دانشجوي برجسته را انتخاب و از طريق رايزني علمي ايران در آن كشور به وزارت علوم، تحقيقات و فناوري معرفي كند. موضوعات اين آزمون شامل واحدهاي درسي مقطع ليسانس رشته‌هاي رياضيات محض و كاربردي است. گفتني است، امتحانات اين آزمون بين‌المللي به صورت تشريحي برگزار مي‌شود و داوطلبان خارجي مي‌توانند در هر دو رشته رياضيات محض و كاربردي شركت كنند. گفتني است، آزمون داوطلبان رشته رياضيات محض شامل تحليل رياضي، تحليل رقمي، جبر خطي و جبر و رياضيات كاربردي نيز به همين ترتيب شامل تحليل رياضي، تحليل رقمي، جبر خطي و تحقيق عملي است.																							 
, /چاش‌ها و موانع آموزش پزشكي/ عضو هيات علمي دانشگاه علوم پزشكي تهران: سيستم آموزش پزشكي كشور، تفكر سازمان دهي كننده و باثبات ندارد																							 
, يك استاد دانشگاه علوم پزشكي تهران معتقد است: مشكل اصلي &nbsp;آموزش پزشكي كشور، نبود يك تفكر سازمان دهي كننده و با ثبات است تا به پشتوانه آن، سيستم با تعويض مسوولان و مديران دچار دگرگوني تمام عيار نشود، بلكه نقاط قوت و ضعف خود را شناسايي &nbsp;نمايد و فعاليت خود را با كيفيت بهتر در راستاي همان تفكر كلي ادامه دهد. دكتر ابراهيم عزيزي عضو هيات دانشگاه علوم پزشكي تهران در گفت‌وگو با خبرنگار آموزشي خبرگزاري دانشجويان ايران، افزود: سيستم آموزش پزشكي در كشور متاسفانه به نحوي است كه با تعويض وزير و مديران وزارتخانه و دانشگاه‌ها، كليه مسايل آموزش پزشكي تحت تاثير قرار مي‌گيرد و با توجه به نقطه نظرات مديران جديد ساختار وزارتخانه و دانشگاه‌ها دچار تغيير بنيادي شده و باعث عدم امكان برنامه‌ريزي‌هاي بلندمدت و با ثبات در كشور مي‌شود. براي نمونه در يكي از دوره‌هاي وزارتخانه، در طي چهار سال دو بار تقريبا تمام معاونين وزير تغيير كردند كه نشان دهنده‌ي بسياري از اشكالات و بويژه كوتاه بودن دوران مسووليت‌ها و بالطبع ناپايداري تصميم‌گيري‌ها و برنامه‌ريزي‌ها در كشور است، اما در صورت وجود تفكر با ثبات در كلان كشور، اگر هم به دلايلي يكي از مديران ارشد تعويض مي‌شد در جهت گيري برنامه‌ها و پايداري آنها خلل چنداني به وجود نمي‌آمد. وي ادامه داد: در شرايط كنوني متاسفانه بدون بررسي و تحقيق كارشناسانه و همه جانبه در رابطه با دلايل ناكارآمدي و عدم بازدهي قابل قبول برنامه‌هاي قبلي، گروه جديد با تفكر خاص خود وارد صحنه مي‌شود و متناسب با برنامه‌هاي مورد نظر خود تغييراتي را اعمال مي‌كند، غافل از اينكه بدون پشتوانه‌ محكم و پايداري ساختار موجود، چندي بعد اداره‌ امور قرار است به گروه ديگري محول شود و اين دور باطل يا حداقل ناموفق ادامه يافته و سرنوشت كشور را رقم مي‌زند. به اعتقاد وي، ثبات تصميم‌گيري‌ها و سياست‌گذاري‌ها يكي از مهمترين اركان موفقيت و پيشرفت در تمام زمينه‌ها و از آن جمله آموزش پزشكي است كه نتيجه‌ مثبت آن را به همراه دخالت فاكتور مربوط به انتخاب مديران كارآمد كه توانمندي خود را نه به طور سليقه‌اي بلكه در جهت ميل به برنامه‌هاي كلان كشور به كار گيرند در كشورهاي پيشرفته شاهد هستيم. دكتر عزيزي با بيان اينكه برنامه‌ريزي‌هاي دراز مدت و حساب شده در كشورهاي پيشرفته عامل موفقيت در توليد علم و به كار گيري دستاوردهاي ناشي از آن است، افزود: اگر در ايران نيز چنين سيستمي حاكم بود با همين بودجه حداقل آموزش و تحقيقات مي‌بايست جايگاه والاتري در سطح جهان به خود اختصاص مي‌داديم، چرا كه استاد و محقق توانمند در كشور ما كم نيست بلكه به كارگيري اين توانمندي‌ها و ايجاد انگيزه‌ كافي در حمايت با پشتوانه محكم جهت بروز و ظهور اين توانمندي‌ها در عرصه آموزش پزشكي و تحقيقات پايه و كاربردي نكته‌اي اساسي است كه از آن غافل مانده‌ايم. وي تصريح كرد: براي بهبود كيفيت سطح آموزش پزشكي و تحقيقات مربوطه، مي‌بايست متولي واحدي جهت سياست‌گذاري در سطح كشور وجود داشته باشد كه ضمن جامعيت ديدگاه‌هاي كارشناسانه صاحب‌نظران و استفاده از تجربيات موفق كشورهاي ديگر، با اتكا به پشتوانه‌ محكم و با ثبات سياست‌هاي كلان كشور، تحول شايسته‌اي در نگرش و عملكرد كليه‌ سازمان‌هاي ذيربط، به منظور ارتقاي كيفيت آموزش پزشكي به وجود آيد. وي همچنين با تاييد اقدام شايسته در دوره‌هاي مختلف مديريت وزارت بهداشت و بويژه موضوع ارزيابي دوره‌اي عملكرد و امكانات تخصصي و تجهيزاتي دانشگاه‌هاي كشور و اعطاي مجوز پذيرش دانشجو در سال‌هاي بعدي در صورت كافي بودن امكانات و با توجه به استانداردهاي موجود را مورد تاييد قرار داده و راهي به سوي ارتقاي آموزش پزشكي برشمرد. اين استاد دانشگاه با تاكيد بر لزوم توزيع مناسب پزشكان با توجه به نياز هر منطقه، گفت: در اين خصوص به دليل ضعف مديريت و عدم توجه به تمركز و بافت جمعيتي و مسايل مهمي چون مزيت اجتماعي و اقتصادي منطقه و تناسب آن با نيازهاي پزشك و خانواده‌ي وي، شاهد تمركز پزشكان در برخي مناطق و كمبود در مناطق ديگر در سطح كشور و حتي به شهرهاي بزرگي نظير تهران و مركز استان‌ها هستيم. به عبارتي به جاي اينكه با فراهم آوردن بستر لازم، موجبات حضور پزشك به عنوان ارايه دهنده خدمات در منطقه مسكوني بيمار به عنوان دريافت كننده خدمات را شاهد باشيم، وضعيت فعلي معكوس مي‌باشد. متاسفانه عليرغم وجود طرح نيروي انساني كه مي‌توانست ابزار قانوني خوبي جهت اصلاح وضعيت توزيع نامناسب پزشكان در سطح كشور باشد، به دليل عدم توجه به ديدگاه‌ها و نيازمندي‌هاي پزشك و خانواده‌ وي متناسب با شئونات اين قشر زحمت‌كش و تحصيل كرده از لحاظ مادي و غير مادي و نپرداختن به موضوعاتي كه در ايجاد انگيزه و رغبت نسبت به ارايه خدمات پزشكي به بيماران را موجب گردد در عمل شاهد عدم رضايت پزشك و احساس به بيگاري گرفتن وي در طرح نيروي انساني هستيم كه خود به خود عامل منفي در كيفيت و نوع خدمات پزشكي و ارتقاي وضعيت بهداشتي و درماني جامعه هستيم. اين عضو هيات علمي دانشگاه علوم پزشكي تهران در ادامه بررسي افت انگيزه‌ تحصيلي دانشجويان پزشكي بويژه در سال‌هاي آخر تحصيل و ضرورت بررسي جدي امر پرداخت و افزود: از جمله علل اصلي بروز چنين پديده‌اي ضعف مديريت‌ها و نبود سياست كلي حاكم در ارتباط بين مديران بخش‌هاي مختلف وزارتخانه و دانشگاه‌ها با دانشجويان و بويژه روشن نبودن افق وضعيت آينده‌ شغلي و اجتماعي برشمرد. وي پيشنهاد كرد كه مشاركت دانشجويان و مديران در برنامه‌ريزي‌هاي آموزشي و شغلي و اعمال به موقع و شايسته‌ در حذف افراد بي‌انگيزه در سطح دانشگاه‌ها و امكان بروز خلاقيت‌ها و انگيزه‌ها پيش‌برنده موثر و ضروري مي‌باشد. دكتر عزيزي در پايان ابراز اميدواري كرد كه با نهادينه كردن اصل شايسته سالاري در تمام سطوح و خروج از مرحله‌ي شعار زدگي در اين رابطه، شاهد حضور افراد توانمند در سطح مديريتي و ارتقاي كيفيت آموزشي پژوهشي و ارايه خدمات پزشكي در كشور باشيم.																							 
, فهرست دروس عمومي و تخصصي منابع درسي گروه‌هاي مختلف آزمايشي آزمون سراسري سال 1384 براساس نظام تحصيلي (سالي - واحدي) و (ترمي ـ واحدي) اعلام شد. به گزارش سرويس صنفي آموزشي خبرگزاري دانشجويان ايران (ايسنا)، آزمون سراسري 1384 همچون سالهاي گذشته به صورت يك مرحله‌اي در روزهاي 9، 10 و 11 تير ماه 1384 در سراسر كشور برگزار مي‌شود. پيش‌بيني مي‌شود از يك ميليون و 400 هزار &nbsp;داوطلب كنكور 1384 &nbsp;بيش از 90 درصد &nbsp; فارغ‌التحصيل نظام جديد آموزش متوسطه (اعم از ترمي واحدي يا سالي واحدي) هستند. گفتني است، داوطلبان گروه‌هاي آزمايشي انساني، تجربي، رياضي و زبان خارجي همزمان مي‌توانند داوطلب گروه‌هاي هنر و همچنين داوطلبان گروه‌هاي رياضي، تجربي، انساني و هنر مي‌توانند متقاضي گروه زبان خارجي ‌نيز باشند. فهرست كتب منبع سؤالات آزمون سراسري سال 1384 (نظام سالي - واحدي) الف- دروس عمومي زبان و ادبيات فارسي: ادبيات فارسي (2) سال دوم (كليه رشته‌ها)، ادبيات فارسي (3) سال سوم كليه رشته‌ها غير از علوم انساني، زبان و ادبيات فارسي 1و2 پيش‌دانشگاهي كليه رشته‌ها، ادبيات فارسي 3‌ (تخصصي انساني) سال سوم مخصوص علوم‌انساني، زبان فارسي 3 (تخصصي انساني) سال سوم مخصوص علوم‌انساني، زبان فارسي 3 (غير علوم‌انساني) سال سوم كليه رشته‌ها غير از علوم انساني عربي: عربي 2 سال دوم كليه رشته‌ها غير از علوم‌انساني، عربي 2 (علوم انساني) سال دوم مخصوص علوم انساني، عربي 3 سال سوم كليه رشته‌ها غير از علوم‌انساني، عربي 3 (علوم انساني) سال سوم مخصوص علوم‌انساني، فرهنگ و معارف اسلامي: بينش اسلامي 2 سال دوم كليه رشته‌ها، درس‌هايي از قرآن 2سال دوم كليه رشته‌ها، بينش اسلامي 3 سال سوم كليه رشته‌ها، درس‌هايي از قرآن 3 سال سوم كليه رشته‌ها، بينش اسلامي 1و 2 پيش دانشگاهي كليه رشته‌ها زبان انگليسي: انگليسي 3 سال سوم كليه رشته‌ها، انگليسي 1 و 2 پيش دانشگاهي كليه رشته‌ها، ب - دروس تخصصي گروه علوم رياضي رياضيات: هندسه 1 سال دوم، هندسه 2 سال سوم، رياضيات 2 سال دوم، حسابان سال سوم، جبر و احتمال سال سوم، هندسه تحليلي و جبر خطي پيش دانشگاهي، حساب ديفرانسيل و انتگرال 1و2 پيش‌دانشگاهي ، رياضيات گسسته پيش دانشگاهي، فيزيك: فيزيك 1 و آزمايشگاه سال اول، فيزيك 2 و آزمايشگاه سال دوم، فيزيك 3 و آزمايشگاه (ويژه رياضي) سال سوم، فيزيك 1و2 (ويژه رياضي) پيش دانشگاهي، شيمي: شيمي 2 و آزمايشگاه سال دوم، شيمي 3 و آزمايشگاه سال سوم، شيمي 1 و 2 پيش دانشگاهي گروه علوم تجربي زمين‌شناسي: زمين‌شناسي سال سوم، علوم زمين پيش‌دانشگاهي رياضيات: هندسه 1 سال دوم، رياضيات 2 سال دوم،رياضيات 3 (ويژه علوم تجربي) سال سوم، رياضي عمومي 1و 2 پيش دانشگاهي، زيست شناسي: زيست‌شناسي و آزمايشگاه 1 سال دوم، زيست‌شناسي و آزمايشگاه 2 سال سوم، زيست شناسي پيش دانشگاهي فيزيك: فيزيك 1 و آزمايشگاه سال اول، فيزيك 2 و آزمايشگاه سال دوم، فيزيك 3 و آزمايشگاه (ويژه علوم تجربي) سال سوم، فيزيك 1و2 (ويژه علوم تجربي) پيش دانشگاهي، شيمي : شيمي 2 و آزمايشگاه سال دوم، شيمي 3 و آزمايشگاه سال سوم، شيمي 1 و 2 پيش دانشگاهي گروه علوم انساني رياضيات: رياضيات 1 سال اول، آمار و مدلسازي سال دوم، رياضي ويژه علوم انساني سال سوم، رياضي پايه پيش دانشگاهي، اقتصاد: اقتصاد سال دوم زبان و ادبيات فارسي: تاريخ ادبيات ايران و جهان 1 سال دوم، تاريخ ادبيات ايران و جهان 2 سال سوم، آرايه‌هاي ادبي سال سوم، ادبيات فارسي 1 پيش‌دانشگاهي، ادبيات فارسي 2 پيش‌دانشگاهي زبان عربي: عربي 2 ويژه علوم انساني سال دوم، عربي 3 ويژه علوم انساني سال سوم، عربي 1 و 2 پيش دانشگاهي تاريخ: تاريخ ايران و جهان 1 سال دوم، تاريخ ايران و جهان 2 سال سوم و تاريخ‌شناسي پيش دانشگاهي جغرافيا:جغرافياي 1 جغرافياي 2 جغرافيا سالهاي دوم، سوم و پيش‌دانشگاهي علوم اجتماعي: جامعه شناسي 2 (فرهنگ) سال سوم، علوم‌اجتماعي (جامعه‌شناسي نظام جهاني) پيش دانشگاهي فلسفه: فلسفه سال سوم، فلسفه (آشنايي با فلسفه اسلامي) پيش دانشگاهي منطق: منطق سال سوم روانشناسي: روانشناسي سال سوم فهرست كتب منبع سؤالات آزمون سراسري سال 1384 (نظام ترمي - واحدي) الف - دروس عمومي زبان و ادبيات فارسي: ادبيات فارسي 3 و4 سال دوم (كليه رشته‌ها)، ادبيات فارسي 5 (به استثناء ادبيات و علوم‌انساني) سال سوم، زبان و ادبيات فارسي 1و2 (عمومي) پيش‌دانشگاهي (كليه رشته‌ها)، ادبيات فارسي 5 و 6 ( ادبيات و علوم‌انساني) سال سوم مخصوص علوم‌انساني، زبان فارسي 5 (علوم انساني) سال سوم مخصوص علوم‌انساني، زبان فارسي 5 (غير علوم‌انساني) سال سوم كليه رشته‌ها غيرازعلوم انساني عربي: عربي 2 سال دوم كليه رشته‌ها غير از علوم‌انساني، عربي 3 سال سوم (كليه رشته‌ها) فرهنگ و معارف اسلامي: بينش اسلامي 2 سال دوم كليه رشته‌ها، درس‌هايي از قرآن 2 سال دوم كليه رشته‌ها، بينش اسلامي 3 سال سوم كليه رشته‌ها، درس‌هايي از قرآن 3 سال سوم كليه رشته‌ها، بينش اسلامي 1و 2 سال سوم - پيش دانشگاهي كليه رشته‌ها زبان انگليسي: انگليسي 3 سال سوم كليه رشته‌ها، انگليسي 1 و 2 پيش دانشگاهي كليه رشته‌ها، ب - دروس تخصصي گروه علوم رياضي رياضيات: هندسه 1 سال اول، هندسه 2 سال دوم، رياضيات 3و4 سال دوم، حسابان 1و2 سال سوم، جبر و احتمال سال سوم، هندسه تحليلي و جبر خطي پيش دانشگاهي، حساب ديفرانسيل و انتگرال 1و2 پيش‌دانشگاهي ، رياضيات گسسته پيش دانشگاهي، فيزيك: فيزيك 1 سال اول، فيزيك 2 سال دوم، فيزيك 3 سال سوم، فيزيك 4 سال سوم، فيزيك 1و2 (ويژه رياضي) پيش دانشگاهي، شيمي: شيمي 2 سال دوم، شيمي 3 سال سوم، شيمي 1 و2 پيش دانشگاهي گروه علوم تجربي زمين‌شناسي: زمين‌شناسي سال سوم، علوم زمين پيش‌دانشگاهي رياضيات: هندسه 1 سال اول، رياضيات 3و4 سال دوم، رياضيات 5 (ويژه علوم تجربي) سال سوم، رياضيات عمومي 1و 2 پيش دانشگاهي، زيست شناسي: زيست‌شناسي با تكيه بر بهداشت و محيط زيست سال دوم، زيست شناسي جانوري سال سوم، زيست شناسي گياهي سال سوم، زيست شناسي پيش دانشگاهي فيزيك: فيزيك 1 سال اول، فيزيك 2 سال دوم، فيزيك 3 سال سوم، فيزيك 1و2 (ويژه علوم تجربي) پيش دانشگاهي، شيمي: شيمي 2 سال دوم، شيمي 3 سال سوم، شيمي 1 و2 پيش دانشگاهي گروه علوم انساني رياضيات: رياضيات 1 و 2 سال اول، رياضيات 3 و 4 سال دوم، رياضي پايه پيش دانشگاهي، اقتصاد: اقتصاد 2 سال دوم زبان و ادبيات فارسي: تاريخ ادبيات ايران 1و2 سال دوم و سوم، آرايه‌هاي ادبي سال سوم، ادبيات فارسي 1 پيش‌دانشگاهي، ادبيات فارسي 2 پيش‌دانشگاهي، زبان عربي: عربي 2 سال دوم، عربي 3 سال دوم، عربي 4 سال سوم، عربي 1 و 2 پيش دانشگاهي تاريخ: تاريخ ايران 2 (ايران در دوران معاصر) سال دوم، تاريخ اسلام و دولت‌هاي مسلمان سال سوم، تاريخ‌شناسي پيش دانشگاهي جغرافيا: جغرافياي سياسي و اقتصادي جغرافياي عمومي جغرافيا سوم سوم پيش‌دانشگاهي علوم اجتماعي:جامعه شناسي 2 (فرهنگ) سال سوم، علوم‌اجتماعي (جامعه‌شناسي نظام جهاني) پيش دانشگاهي فلسفه: فلسفه سال سوم، فلسفه (آشنايي با فلسفه اسلامي) پيش دانشگاهي منطق: منطق سال سوم روانشناسي: روانشناسي سال سوم گفتني است، در آزمون سراسري سال 1384 از بخش تاريخ ادبيات جهان كتب تاريخ ادبيات ايران و جهان 1 و 2 سؤال طرح نخواهد شد. فهرست كتب منبع سؤالات آزمون سراسري دروس تخصصي گروه تخصصي هنر كارگاه هنر &nbsp;1، كارگاه هنر2، سير هنر در تاريخ 1، سير هنر در تاريخ 2، هنر و ادب فارسي، انسان، فضا،‌ طراحي، آشنايي با ميراث هنري و فرهنگي ايران، مباني هنرهاي تجسمي، تاريخ هنر ايران، تاريخ هنر جهان، علم مناظر و مرايا، مباني تصويرسازي، طراحي1، طراحي2، خوشنويسي، آشنايي با بناهاي تاريخي، خط در گرافيك، ترسيم فني و نقشه كشي، آشنايي با موسيقي و آشنايي با هنرهاي نمايشي. شايان ذكر است، اين كتب بوسيله سازمان پژوهش و برنامه‌ريزي آموزشي وزارت آموزش و پرورش چاپ و به وسيله انتشارات مدرسه توزيع مي‌شود.																							 
, وي در گفت‌وگو با خبرنگار گروه تاريخ خبرگزاري دانشجويان ايران ادامه داد:« در مجلس چهاردهم، اين مساله مطرح شد كه چون نفت جنوب را انگليس مي برد نفت شمال را به شوروي بدهند. مصدق كه مجلس چهاردهم را وابسته به انگليس مي‌دانست با پيشهاد ملي شدن نفت به اين دليل كه راي نمي آورد مخالفت كرد.البته مصدق با طرح نظريه‌ي موازنه‌ي منفي در جهت كسب استقلال ملي حركت كرد تا نفت به دست انگليس و شوروي داده نشود.» وي ادمه داد :« دكتر فاطمي اولين كسي بود كه نظريه ملي شدن نفت را در جبهه‌ي ملي مطرح كرد. او دكتراي روزنامه نگاري خود را از اروپا گرفته بود و در كشورهاي اروپايي نيز ملي كردن رويه‌اي معمول بود. حتي كشور انگليس نيز معادن ذغال سنگ خود را ملي مي كرد و يكي از دعواهاي مصدق و فاطمي هم با اين كشور همين بود كه چرا شما ملي شدن را در ايران نمي پذيرد.از جمله‌ي پيروزي هاي مصدق اين بود كه افكار عمومي دنيا ملي شدن صنايع مختلف را مي‌پذيرفت به خصوص اين كه غرامت آن پرداخت مي‌شد.» وي افزود:« افراد مذهبي روشنفكر كه قانون اساسي را قبول داشتند طيف وسيعي از جامعه را تشكيل مي دادند و ملي شدن را نيز پذيرفتند. ضمن آن كه آيت الله كوه كمره‌اي، آيت الله محمد تقي خوانساري ، آيت الله فيض و آيت الله صدر كه از مراجع مطرح بودند به ملي شدن صنعت نفت فتوي دادند و از نظر مذهبي، ملي شدن را تاييد كردند؛ به خصوص آيت الله خوانساري از مصدق بسيار حمايت مي كرد و پس از فوت او اختلاف مصدق و كاشاني بيشتر شد.همچنين آيت الله بروجردي، مرجع بزرگ شيعيان در آن دوران، مصدق و سياست‌هايش را در اوايل تاييد مي‌كرد ولي در مورد ملي شدن فتوا نداد و حتي پدر مرحوم بازرگان نيز براي فتوي گرفتن از وي تلاش كرد. در مجموع، روساي حوزه‌هاي علميه ، روحانيان شهرستان‌ها و ساير افراد به دلايل مختلف مانند لزوم ندادن نفت به بيگانگان و كافران،ملي شدن نفت را تاييد مي‌كردند.» او اظهار داشت:« “باختر امروز” روزنامه‌ي دكتر فاطمي اين مفهوم را دنبال مي كرد كه ما هم بايد مانند كشورهاي غربي پيشرفت كنيم و يكي از نشانه‌هاي تحول و پيشرفت ملي شدن است. اين روزنامه نقش زيادي در انتقال نظريه‌ي ملي كردن صنعت نفت به مردم داشت و ارگان جبهه ملي محسوب مي ‌شد. دكتر فاطمي پس از تشكيل دولت مصدق معاون و مشاور مصدق و بعد از آن هم وزير خارجه‌ي دولت شد.» ميثمي با بيان اين كه مطبوعات در جريان شكل گيري نهضت ملي شدن صنعت نفت، در اوج آزادي بودند اظهار داشت:« حزب ايران، حزب ملت ايران، حزب زحمتكشان، حزب نيروي سوم و چند حزب ديگر با ملي شدن نفت موافق بودند و تنها حزب توده تا 30 تير 1331 با ملي شدن مخالفت كرد و پس از قيام مردم موضع تاييدي گرفت. البته چون ملت براي به سرانجام رساندن شعار ملي شدن صنعت نفت بسيج شده بودند مخالفت حزب توده با وجود آن كه روزنامه‌ها، جمعيت‌ها و گروه‌هاي مختلفي داشت نتوانست جلوي نهضت را بگيرد.» وي به بيان خاطره‌اي از دكتر شمس ‌الدين امير اعلايي پرداخت و گفت :« امير اعلايي چنين نقل كرد كه ما براي خلع يد قرار بود به آبادان برويم؛ مصدق از طريق احمد پسرش به من توصيه كرد كه حتما با قطار سلطنتي به آبادان بروم چون در اين صورت انگليس مي فهمد كه سلطنت هم پشتيبان ملي شدن صنعت نفت است. اين مساله نشان مي‌دهد كه مصدق براي مبارزه با امپراطوري انگليس بايد همه‌ي نيروها را بسيج مي‌كرد.» ميثمي با اشاره به اين كه گروه فداييان اسلام با ملي شدن نفت موافق بودند اضافه كرد:« ترور رزم آرا در تمام افرادي كه مي خواستند با ملي شدن مخالفت كنند ايجاد ترس و رعب كرد.» وي همچنين بيان داشت :« كاشاني قانون اساسي را قبول داشت و تمام مدت فعاليت خود حركتي كه بتوان آن را مذهبي دانست مانند بستن مشروب‌فروشي‌ها يا فاحشه‌خانه‌ها نكرد.او به انجام كارهاي قانوني معتقد بود و حتي فتواي داد كه هر كس شيشه‌هاي مشروب‌فروشي‌ها را بشكند در خط انگليس است.ازسوي ديگر، كاشاني در اوايل نهضت از اعضاي جبهه‌ي ملي به رهبري مصدق بود.بنابراين در تاريخ ثبت شده است كه ايشان براي احياي قانون اساسي، پيشبرد نهضت ملي شدن و مبارزه با استعمار عضويت جبهه‌ي ملي و براي مدتي رهبري مصدق را پذيرفت. انگيزه‌هاي كاشاني در چارچوب قانوني اساسي مي‌گنجيد و بيشتر از آن چيزي نمي خواست. حتي در زماني كه مصدق مي خواست اختيارات تام بگيرد كاشاني معتقد بود اين كار مطابق قانون نيست و استبداد در آن نهفته است.» وي در ادامه ادعا كرد :« امير اعلايي روزي به مصدق گفت كه اطرفيان كاشاني مانند شمس قنات آبادي و بقايي افراد ناجوري هستند چرا به آنها اعتماد مي‌كني؟مصدق پاسخ داد : براي آن كه بتوان بازار را در مقابل انگليس تعطيل كرد امضاي من بايد در كنار امضاي ايشان باشد. البته كاشاني به جايي وابسته نبود ولي به اطرافيان خود اعتماد داشت. به عنوان مثال بقايي قاتل سرتيپ تيمورتاش بود و كاشاني تحليل‌هاي او را قبول داشت؛ ولي خودش در هسته‌ي كودتا عليه مصدق نبود.» ميثمي در ادامه ادعا كرد:« شاه قبل از كودتاي 28 مرداد از ايران فرار كرد. در 14 و 19 مرداد در كشور رفراندوم برگزار شد و مردم در اين رفراندوم به مصدق راي دادند.پس از چند روز كودتاي نظامي شد،البته تاريخ نشان داد كه كودتاي 28 مرداد كودتايي وابسته بود كه حتي برخي نتوانستند آن را تشخيص دهند و عده‌اي نيز در آن شركت كردند.بنابراين پس از آن كه شاه دوباره به سلطنت بازگشت،مخالفان مصدق از چشم مردم افتادند.» ميثمي همچنين معتقد است كه رسوبات انديشه‌ي ملي كردن صنعت نفت پس از كودتاي 28 مرداد در ذهن مردم باقي ماند و دره‌اي كه ميان مردم و سلطنت در زمان مصدق ايجاد شده بود با قيام 30 تير بروز خارجي يافت و با كودتاي 28 مرداد شكل نظامي به خود گرفت و سرانجام در 15 خرداد 1342 مردم با قيام خود پايه‌هاي نظام شاهنشاهي را لرزاندند.» صاحب امتياز و مدير مسوول نشريه‌ي چشم انداز ايران در ادامه‌ي سخنان خود، تصريح كرد :« شوروي از طريق حزب توده با ملي شدن نفت مخالفت مي‌كرد.انگليس و آمريكا نيز مخالف ملي شدن نفت بودند؛آمريكا در ظاهر نشان مي داد كه به ملي شدن نفت گرايش دارد و شايد مي خواست سهمي از انگليس بگيرد ولي در اصل با قانون ملي شدن نفت مخالف بود و حتي معاون وزارت خارجه‌ي آمريكا براي اعلام حمايت اين كشور از شاه نزد او مي‌رود تا شاه با ملي شدن نفت مخالفت كند ولي شاه زمينه را مساعد نمي‌داند و چنين قدرتي را در خود نمي‌بيند.» وي در پاسخ به اين پرسش كه چرا كشورهايي مانند انگليس و آمريكا كه شاه دست نشانده‌ي آنها در ايران بود نتوانستند جلوي ملي شدن نفت را بگيرند گفت:« رمز موفقيت نهضت ملي شدن نفت ايران در مردمي و ديني بودن آن است. همه‌ي اقشار جامعه منافع خود را در اين مساله مي‌ديدند و لذا كسي نمي‌توانست با ملي شدن نفت مخالفت كند. ضمن آنكه براي مخالفت با نهضت ملي بايد شكل كلي آن را مي‌پذيرفتند تا در صفوف ملي شدن نفوذ كرده و بتوانند از پشت خنجر بزنند.» به گفته‌ي ميثمي در دوران نخست وزيري مصدق، ايران در اوج آزادي، استقلال و عدالت قرار داشت و هر سه محور انقلاب مشروطيت محقق شده بود. در اين دوران چون مصدق از قانون ملي شدن نفت دفاع مي‌كرد هيچ قرارداد نفتي ميان ايران و سايركشورها بسته نشد. او دو مولفه‌ي اساسي را براي نهضت ملي نفت در نظر گرفت وآنها را اين گونه تشريح كرد:« اساس نهضت ملي دو مولفه داشت؛ انتقال قدرت از دربار به ملت و استيفاي حقوق مردم ايران كه در قانون اساسي آمده بود. انتقال قدرت ازطريق اصلاح قانون انتخابات انجام شد و مصدق در مجلس مطرح كرد كه مردم و مجلس بايد قدرت بيشتري پيدا كنند. از سوي ديگر، مبارزات ضد استعماري براي استيفاي حقوق مردم شكل گرفت. وضعيت شاه هم به گونه‌اي بود كه قدرتي نداشت و حتي مصدق هيچ ارزي به خانواده‌ي سلطنتي براي سفرهاي خارجي نمي‌داد و شاه فقط در ايران سلطنت مي‌كرد، نه حكومت.» اين فعال سياسي همچنين اذعان داشت :« فئودال‌ها، دربار،مرتجعان،انگليس،آمريكا و شوروي با دولت مصدق مخالف بودند و درآمد اصلي ايران كه از فروش نفت به اين كشورها به دست مي آمد پس از مدتي قطع شد.دراين شرايط اداره‌ي كشور به مدت 28 ماه كار معجزه‌آسايي بود. مصدق دراين زمان سياست اقتصاد بدون نفت را مطرح كرد و در اجراي اين سياست موفق بود. آمريكا و انگليس وقتي ديدند اگر مصدق بتواند بدون نفت اقتصاد كشور را اداره كند ايران براي ساير كشورها الگو مي‌شود لذا براي ساقط كردن دولت او تلاش كردند. اگر كودتاي 28 مرداد رخ نمي داد اكنون ايران از بسياري كشورها از جمله ژاپن پيشرفته تر بود چراكه علاوه بر اقتصاد خودكفا،درآمد نفت مي‌توانست به عنوان مكمل در راه تحقيقات و تربيت كادر و سرمايه‌گذاري در زيرساخت‌ها به كار رود. براي به تصوير كشيدن چهره‌ي واقعي مصدق بايد مثلثي را در نظر گرفت كه نفت‌، اسلحه و سركوب اضلاع آن را تشكيل مي‌دهند و مصدق در وسط اين مثلث اضلاع آن را از يكديگر جدا مي كند.» وي ادامه داد :« پس از كودتاي 28 مرداد غرب به اين نتيجه رسيد كه بايد بخشي از درآمد نفت را براي رفاه مردم خرج كند؛ چرا كه وقتي مردم مرفه باشند انگيزه‌اي براي انقلاب ندارند. به همين دليل،غرب الگوي مصرف را توسعه داد.الگوي مصرفي كه با اين انديشه شكل گرفت تا انقلاب اسلامي ادامه داشت و حتي انقلاب با دادن انواع كوپن به آن مشروعيت داد.»																							 
, به گزارش خبرنگار سرويس آموزشي خبرگزاري دانشجويان ايران (ايسنا)، دكتر محمود نيلي‌احمدآبادي امروز در اين مراسم اظهار كرد: اين دانشكده قديمي‌ترين نهاد آموزش عالي در زمينه مهندسي به شيوه نوين است كه تاكنون بيش از 21 هزار فارغ‌التحصيل برتر مهندسي در مقاطع مختلف و رشته‌هاي گوناگون به جامعه علمي و صنعتي كشور و جهان تقديم كرده است. وي با اشاره به نقش پيشتاز دانشكده فني دانشگاه تهران در پژوهشهاي بنيادي و كاربردي، گفت: اساتيد، فارغ‌التحصيلان و دانشجويان اين دانشكده در تحولات اجتماعي و سياسي كشور نقش تعيين كننده‌اي داشته‌اند و از سوي ديگر بايد به نقش موثر فارغ‌التحصيلان دانشكده در ايجاد، توسعه، راه‌اندازي و مديريت سازمانها و نهادهاي صنعتي مديريتي و آموزشي نيز اشاره كرد. دكتر نيلي با اشاره به وضعيت كنوني دانشكده، خاطرنشان كرد: در حال حاضر 24 گرايش كارشناسي با 3200 دانشجو، 44 گرايش كارشناسي ارشد با 1500 دانشجو، 24 رشته دكتري با 200 دانشجو در اين دانشكده وجود دارد كه مي‌توان گفت 50 درصد دانشجويان اين دانشكده را دانشجويان مقطع كارشناسي ارشد و دكترا تشكيل مي‌دهند. همچنين سرانه دانشجو به اسناد در اين دانشكده 18 و فضاي سرانه نيز 22 مترمربع است. وي در ادامه از رشته‌هاي مهندسي نرم‌افزار كامپيوتر، it، مهندسي داروسازي، مهندسي چوب و كاغذ، اكتشاف معدن را به عنوان برخي از رشته‌هاي جديد راه‌اندازي شده طي پنج سال گذشته در اين دانشكده نام برد. رييس دانشكده فني دانشگاه تهران همچنين گسترش همكاريهاي بين‌المللي از جمله رشته‌هاي مشترك مكانيك، برق و كامپيوتر در مقطع كارشناسي با دانشگاه پوردو اينديانا و در مقطع كارشناسي ارشد رشته مديريت و فرايند در دانشگاه strathclayde را از ديگر فعاليتهاي اين دانشكده دانست. دكتر نيلي با اشاره به فعاليتهاي عمده پژوهشي دانشكده فني، گفت: انجام تحقيقات بنيادي، ‌انتشار بيش از 800 مقاله در مجلات معتبر بين‌المللي، ‌انتشار كتابهاي تاليفي و ترجمه متعدد، انعقاد بيش از 90 قرارداد پژوهش كاربردي به مبلغ 52 ميليارد ريال، وجود شش قطب علمي و ‌اجراي طرح اينترشيپ برخي ديگر از افتخارات اين دانشكده است. وي در خصوص فعاليتهاي پشتيباني اين دانشكده، خاطر نشان كرد: وجود 100 هزار مترمربع فضاي آموزشي و پژوهشي كه 44 درصد آنها از اعتبارات خارج از دانشكده ايجاد شده، ساخت انسيتو نفت به مساحت 10 هزار مترمربع توسط وزارت نفت، شروع طرح توسعه گروه برق و كامپيوتر با پشتيباني وزارت نيرو و انشا‌ء الله وزارت نفت، مخابرات و فن‌اوري اطلاعات با زيربناي 12 هزار مترمربع برخي از فعاليتهاي پشتيباني دانشكده است. رييس دانشكده فني دانشگاه تهران در ادامه با اشاره به نقاط قوت و ضعف دانشكده و همچنين فرصتها و چالشها اظهار كرد: 70 سال سابقه، پذيرش معتقد‌ترين جوانان كشور، وجود اساتيد مجرب و محقق ، حمايت فارغ التحصيلان از دانشكده از نقاط قوت دانشكده محسوب مي‌شود ولي از طرف ديگر، جايگاه تشكيلاتي، عدم ارتباط مطلوب و متقابل صنعت و دانشكده، روابط بين دانشگاهي و بين‌المللي، كمبود منابع مالي و تجهيزاتي و فضاي فيزيكي، مشكلات معيشتي اساتيد و كاركنان برخي از نقاط ضعف اين دانشكده است. وي در عين حال اظهار كرد: وجود خيل عظيم جوانان مشتاق به علم و تحقيق، ‌نياز شديد كشور به منابع انساني آموزش ديده و تحصيل كرده، نياز شديد كشور به انجام پژوهشهاي كاربردي و تدوين تكنولوژي ازجمله پتانسيل‌هاي ارزشمند كشور براي توسعه محسوب مي‌شوند، با اين حال در اين ميان، مزايا مهاجرت مغزها، توسعه مراكز آموزش عالي در كشورهاي مجاور، مسايل اجتماعي و اقتصادي نيز از چالشهاي موجود مي‌باشند به عنوان مثال، متاسفانه سالانه يك ميليارد دلار هزينه تحصيل ايرانيان در خارج از كشور مي‌شود. دكتر نيلي در خاتمه ايجاد واحد بين‌المللي دانشگاه تهران در جزيره كيش با محوريت دانشكده فني، گسترش مراكز و فعاليتهاي پژوهشي، گسترش همكاريهاي بين‌المللي، اخذ وام از بانك توسعه اسلامي جهت تجهيز دانشكده به ميزان 35 ميليون دلار، ‌ايجاد رشته‌هاي جديد در مرزهاي دانش ‌ازجمله نانو و بيوتكنولوژي، گسترش همكاري با صنعت از طريق انجام فعاليتهاي پژوهش و آموزش مورد نياز، جلب همكاري و مشاركت هر چه بيشتر دوستداران فني جهت توسعه دانشكده و پذيرش دانشجويان خارجي و نوبت دوم را بعنوان برنامه‌ها و اولويتهاي دانشكده فني دانشگاه تهران عنوان كرد.																							 
, تفاهم‌نامه تاسيس اولين دانشكده حمل و نقل ريلي كشور در دانشگاه اصفهان منعقد شد. به گزارش سرويس صنفي آموزشي خبرگزاري دانشجويان ايران (ايسنا)، هدف از اين تفاهمنامه سه جانبه كه بين دانشگاه اصفهان، استانداري اصفهان و شركت راه آهن جمهوري اسلامي ايران به امضا رسيد، تربيت نيروهاي مورد نياز صنعت حمل و نقل ريلي و صنايع وابسته در مقاطع مختلف تحصيلات عالي و همچنين انجام تحقيقات مورد نياز اين صنعت در دانشكده تخصصي حمل و نقل ريلي در دانشگاه اصفهان با حمايت شركت راه‌آهن جمهوري اسلامي ايران و استانداري اصفهان است. دكتر موسوي، رييس دانشكده فني مهندسي دانشگاه اصفهان تاسيس دانشكده حمل نقل ريلي در دانشگاه اصفهان را تحولي بزرگ در سيستم حمل و نقل كشور عنوان و بيان كرد: براي پيشبرد زيرساختهاي توسعه در كشور وجود متخصصان بومي بسيار مفيد و لازم خواهد بود و هدف ما از انجام اين كار توليد نيروي انساني كارآمد و متخصص بر مبناي نيازهاي داخلي مي‌باشد. وي گفت: دانشگاه آماده هرگونه همكاري جهت دراختيار گذاشتن امكانات اوليه و تامين زمين جهت تاسيس دانشكده مي‌باشد. رييس دانشكده فني دانشگاه اصفهان با تاكيد بر تخصص نيروهاي علمي دانشگاه، گفت: با كمك اساتيد دانشگاه اصفهان سرفصلها و برنامه‌هاي آموزشي اين رشته بنا به نيازهاي بومي &nbsp;صنعت و با اقتباس از دانشگاه‌هاي معتبر دنيا گردآوري شده است. وي در پايان خاطر نشان كرد: درصورت حمايت ارگانهاي متولي امر در استان، دانشگاه اصفهان آمادگي پذيرش دانشجو در دو رشته كارشناسي را از سال آينده خواهد داشت.																							 
, دكتر گودرز صادقي در گفت‌وگو با خبرنگار آموزشي ايسنا افزود: دانشكده ادبيات دانشگاه اروميه، سومين دانشكده اين دانشگاه بود كه انتخابات رياست دانشكده در آن برگزار شد و طي آن دكتر عبد الله طلوعي آذر با 35 راي موافق از 49 راي ماخوذه ، به عنوان رييس دانشكده ادبيات دانشگاه اروميه منصوب شد. وي سپس در رابطه با مزاياي انتخابي شدن روساي دانشگاه اروميه ، گفت: با توجه به اينكه شناخت اعضاي هيات علمي هر دانشكده از توانمندي‌هاي يكديگر مي‌تواند دقيق‌تر از شناخت رئيس دانشگاه از تك تك اعضاي هيات علمي باشد لذا رييس دانشكده اي كه منتخب اعضاي هيات علمي همان دانشكده باشد ضمن اينكه حكم رئيس دانشگاه به عنوان پشتوانه اي براي وي محسوب مي‌شود از مقبوليت بيشتري نيز در بين دانشجويان و اعضاي هيات علمي برخوردار خواهد بود. به گفته وي، بر اساس تصميم هيات ريسه دانشگاه اروميه اگر در هر دانشكده‌اي كه 60 درصد اعضاي هيات علمي آن دانشكده خواهان انتخابات زود رس براي تعين رياست جديد دانشكده باشند، در آن دانشكده انتخابات زودرس برگزار خواهد شد.																							 
, به گزارش خبرگزاري دانشجويان ايران(ايسنا) ايشان در ابتداي سخنراني خود با اشاره به رشد آگاهي در مردم گفتند: «[...] سرتاسر يك كشور سي و چند ميليوني [...] همه يكدل و يك‌جهت ايستاده‌اند و فريادشان بلند است كه ما نمي‌خواهيم اين سلطنت پهلوي را. [...] الان ديگر مملكت ايران و جمعيت مملكت ما به طور خودكار عمل مي‌كند، يعني در تعطيلش ديگر منتظر اين نيست كه زيد بگويد تعطيل كنيد يا رييس صنف يا روحاني يا سياسي، ابدا دنبال اين مطلب نيستند، تشخيص دادند كه امروز بايد تعطيل بشود سرتاسر ايران يكدفعه مي‌بينند تعطيل است. شهرهاي بزرگ تعطيل مي‌كنند از باب اين‌كه تشخيص مي‌دهند كه امروز تعطيل است. كسي باشد يا نباشد ديگر فرق نمي‌كند. اين تهديدها يك تهديدهاي بچه‌گانه است كه يك دفعه توهم اين بشود كه مثلا زيد را ترور مي‌كنند و وقتي ترور كردند آتش خاموش مي‌شود، آتش اگر روشن‌تر نشود خاموش نمي‌شود. اين هم يك تشبث بچه‌گانه است كه اينها گاهي مي‌كنند و سابق هم سابقه هم دارد كه گاهي مي‌كردند، حالا هم باز كردند و مي‌كنند.» اخيرا بعد از اين كه ديدند دولت آشتي ملي نتوانست كار خودش را انجام بدهد و از اول دولتي بود كه مي‌خواست با فريبكاري مردم را منحرف كند و بخواباند اين نهضت را وعده‌هايي داد و عمل‌هايي كرد و چيزهايي، اما همه‌اش چيزهايي كه خواست ملت اين نبود، يك چيزهاي ديگر بود خواست ملت، اينها تبع خواست ملت بود. «قمارخانه‌ها را بستيم» هزار جور مركز فحشا باز است، بالاترين مركز فحشا دستگاه محمدرضا خان است كه درش باز است، در فحشا. فحشاي نه به آن معنا، فحشاي به آن معني كه بدتر از فحشاست. فحشاي به آن معنا كه يك بارگاه به تمام [معنا] ظلم، يك بارگاه به تمام معنا خيانت، به تمام معنا جنايت، در آن‌جا را اگر بستيد ملت يك قدري آرام مي‌شود ـ يك قدري البته، نه تمام ـ اما قمارخانه‌ها را بستيد /كدام/ مثلا ملت آمده و اين همه فرياد مي‌كند كه، داد مي‌زند و كشته مي‌دهد كه قمارخانه‌ها باز است؟ ملت اين را مي‌خواهد البته خوب اين هم يكي از اموري است كه مي‌خواهد اما صداي ملت را بايد از تو خيابان‌ها شنيد ،ببينيد ملت چي مي‌خواهد. بعد از اين‌كه دولت آشتي، باطنش ظاهر شد و معلوم شد كه آشتي به معناي حكومت نظامي است و به معناي تثبيت /تسلط/ مسلط كردن يك اشخاصي از اشرار، كولي‌ها ـ و نمي‌دانم از اشرار ـ به جان مردم بيفتند، با چماق است و زدن است و بستن است و اختناق است و اينها، بعد از اين‌كه معلوم شد يك همچون مطلبي ـ كه از اول هم براي ما معلوم بود كه قضيه از اين حرف‌ها نيست، قضيه اغفال مردم است كه مي‌خواهند اين نهضت را به هر جوري است خفه‌اش كنند ـ اين هم توفيق پيدا نكردند. حالا چند ماه است كه حكومت آشتي آمد و جنگش را با مردم كرد و موفق نشد حالا يك راه ديگري را پيش گرفته.» حضرت امام خميني(ره) در بخش ديگري از سخنان خود به علي اميني و سخنان اخير او اشاره كردند و گفتند: «[...] تازگي يكي از افراد شاهدوست كه به خيال نخست‌وزيري افتاده است، ايشان هم مصاحبه‌اي فرمودند و در آن مصاحبه گفتند كه: «خميني اين زجر و اين چيزها ديده است و به واسطه‌ي اين زجر ديدن، خوب، اين حرف‌ها را مي‌زند ولي خوب افراد ديگر هم زجر ديدند، گاهي كمتر، گاهي بيشتر لكن گذشت كردند و مملكت ما الان اگر چنان‌چه فلاني وطن‌پرست باشد، چنان‌چه هست (گفته هست) اين مملكت ما الان به واسطه‌ي وضع جغرافيايي جوري است كه خطرناك است، براي حفظ مملكت بايد اين آدم كه مي‌گويد سلطنت نبايد باشد بايد يك قدري پايين‌تر فكر كند، پايين بيايد يك قدري، خوب ما مملكت لازم داريم (عين حرف شاه است «ها ...!»، يك وكيل هم تو مجلس گفته بود ايشان هم حالا مي‌فرمايد) خوب ما مملكت لازم داريم خوب، وطن‌دوستي اقتضا مي‌كند كه غمض عين كند، نگذارد كه مملكت از دست ما برود وامصيبت!! مي‌خواهد مملكت از دست ما برود. [...] پس مساله حالا اين مطلبي كه حالا ما به آن مبتلا شديم، اين مانور ديگري است كه با اين صورت به ميدان آمده است. او با آشتي آمده بود، اين با مصلحت‌خواهي كه: يك آدمي است وطن‌دوست و وطن‌خواه و ـ عرض مي‌كنم ـ به قول خودش وطن‌پرست،اين براي خاطر اين‌كه مملكت را يك وقت از دست برود جانفشاني كرده و ـ عرض مي‌كنم ـ اين زحمت‌را به خودش داده كه بيايد و ملاقات كند با شاه و بعد هم برود به قم كه نمي‌دانم آيا راهش دادند يا نه؟ بعضي‌شان را راه نداده بودند، نمي‌دانم ـ حالا به تمام معنا ـ برود به قم و بعد هم نجات بدهد مملكت را. از اين نقشه‌اي كه ـ مثلا من عرض مي‌كنم ـ از اين طرحي كه خميني دارد و داده است و مملكت به خطر افتاده است، ايشان با اين ملاقات شاه و با آن رفتن قم (كه آيا راهش دادند يا نه؟) اين مملكت را نجات بدهد، جانفشاني كرده است و ـ عرض مي‌كنم كه ـ از همه چيز گذشته براي نجات مملكت!! مي‌گويد كه من كه در قم رفتم ديدم اين ناآرامي قم و اين تظاهرات قم و اين فريادهاي قم را، خوب، خودم ديدم چه‌جوري است، اينها آرام نمي‌شوند مگر اين‌كه يك چيزي ببينند از ما، يك دولتي روي كار بيايد كه يك چيزي از آن ببينند و لازمه اين است كه ايشان تشكيل دولت بدهند و ـ عرض مي‌كنم كه ـ اين ناآرامي‌ها را ساكت كنند و يك آزادي بدهند و اين چيزها و لابد مشروب‌خانه‌ها هم ببندند و يك كارهاي ديگر لكن اعلي‌حضرت باشند، ايشان باشند، كه نبادا يك وقت اين مملكت به دست روس و انگليس بيفتد!! اين قدرت اعلي‌حضرت است كه الان روسها را به جاي خودشان آن‌جا نشانده است و آمريكا را هم به جاي خودش آن‌جا نشانده است!! اين قدرت را حق ندارد كسي دست بزند و اين كار فلان و /مردم اين/ بايد مردم را راضي بكنيد كه اين قدرت را از بين نبرند و معارضه‌اي با يك همچو قدرتي كه الان ايران را نگه داشته است معارضه با اين قدرت نكنند مردم. حالا ما قبل از همه چي اول از اين آقاي شاهدوست ـ و به اصطلاح سايرين آمريكاخواه ـ ما به ايشان عرض مي‌كنيم شما كه قم تشريف برديد و با اتومبيلتان سوار شديد و از تهران هم عبوركرديد و رفتيد به قم، تو تهران هم تظاهرات را حتما ديديد ـ اگر نگويم در حسن‌آباد و در علي‌آباد و در اينها اين دهات هم ديده باشيد ـ خوب مي‌گوييد قم را ديدم، خوب شما گوشتان كه الحمدالله گوش باز است، نشنيديد مردم چه مي‌گويند؟ مردم چي مي‌گفتند؟ چي‌چي مي‌خواستند؟ اين مردم كه جانشان را روي دست گرفتند، جوانهاشان را مي‌فرستند جلو، اين مادرها كه بچه‌هاي جوانشان را مي‌فرستند به اين خيابان‌ها و فرياد آنها بلند است، چي‌چي مي‌گويند؟ تا ما ببينيم درد ملت چي است، دوايش چي است؟ تا انسان نفهمد درد چي است كه نمي‌تواند دوا بدهد. اينها همه دارند مي‌گويند كه ما اين شاه را نمي‌خواهيم. شما مي‌گوييد كه من اينها را آرامشان مي‌كنم!! آرام مي‌كنم به اين‌كه باشد ايشان!! اين ناآرامي‌شان اين است كه مي‌گويند اين شاه خيانت كرده به ما، ما نمي‌خواهيم اين را. شما دو تا مطلب مي‌گوييد يكي اين‌كه من حرف‌هاي مردم را شنيدم و اينها آرام نمي‌شوند تا ما اين چيزهايي كه مي‌خواهند خوب به آنها بدهيم، لااقل عملي بكنيم. شما اگر مي‌خواهيد عمل بكنيد، كاري بكنيد كه اين آقا برود سراغ كارش تا يك قدري آرام بشوند. يك قدري البته، نه همه. يك مطلب ديگري كه ايشان مي‌گويند اين است كه اين وضع جغرافيايي ايران جوري است كه ـ كانه ما ديگر هيچ اطلاعي نداريم از وضع جغرافيايي ايران كه چه‌جوري است ـ وضع جغرافيايي ايران جوري است كه اگر اين انقلابات باشد با اين وضع جغرافيايي خطر بزرگي براي ايران پيدا مي‌شود ولي اگر شاه باشد آن خطر نيست. مطلب ايشان اين است كه با بودن شاه اين خطر نيست. لكن اگر چنان‌چه (به فرمان ايشان) خداي نخواسته اين شاه برود، اين مملكت به دست دو تا قدرت مي‌افتد و وامصيبت مي‌شود. ما مي‌گوييم كه اين چيزي كه مملكت را به دست اين […] دو تا قدرت سپرده، همين شاه است […] ‌?? هزار، ‌?? هزار، بعضي مي‌گويند ‌?? هزار از مستشاران امريكا و مفتخوارهاي امريكا ريخته‌اند به جان ما و در مملكت ما هستند، آن همه /چيزهاي/ پايگاهها براي خودشان در اين‌جا درست كرده‌اند. اشغال نظامي است مملكت ما /اشغال/ در اشغال آمريكايي است مملكت ما. اين آقا مي‌گويند كه «به خطر مي‌افتد»!! اين خطر، از اين بيشتر؟! زراعت ما به كلي از بين رفت، اين خطر نبود؟! حالا شما مي‌خواهيد خطر را رفع بكنيد؟! شما همان بوديد كه در حكومت شما اين قضيه پيدا شد و امريكا به ما تحميل كرد و من همان بودم كه به شما پيغام دادم. آقا نكن اين كار را، اين زراعت ما را به زمين مي‌زند. خدا مي‌داند به فرستاده‌ي ايشان گفتم كه نكنيد اين كار را، شما ملتفتي خودت، داراي ملك هستيد، ملتفتي كه نمي‌توانند اينها اداره بكنند /و اين زمين/ به زمين خواهد خورد اين زراعت مملكت. تو بودي كه زراعت مملكت را به زمين زدي براي خاطر امريكا، حالا شما مي‌خواهيد اصلاح بكنيد كه نبادا يك وقت تسلط بر ما پيدا كنند؟! الان ما مستقليم؟! قدرت، يك قدرت مستقله‌اي ايستاده و همه را جلوگيري كرد ما يك مملكت مستقله، متمدن، آزادمردان و آزادزنان داريم! ما مي‌خواهيم كه يك مملكت قدرتمند كه قدرتش متكي به ملت باشد، الهام از ملت بگيرد، اگر يك ارتش متكي بر ملت باشد، نه آن قدرت مي‌تواند كاري بكند، نه آن قدرت كار مي‌كند […] شما مي‌خواهيد كه با اين دوز و كلك‌ها اين دو تا قدرت را بر ما مسلط كنيد. نمي‌خواهيد مملكت را رها كنيد. مي‌خواهيد مملكت را بيشتر از ااين به باد بدهيد. ما مي‌خواهيم نجات بدهيم اين مملكت را از اين دو قدرت. شما مي‌خواهيد كه اين مملكت تحت همين قدرت و سلطه باشد تا آخر، با چه صورت؟ با اين صورتي كه اگر اعلي‌حضرت بروند، اين مملكت به هم مي‌خورد!! اين اعلي‌حضرت بايد باشند تا اين دو قدرت را جلويشان را بگيرند!!. [...] شما هم مي‌گوييد كه اگر شاه برود مملكتي نيست (اين تكه عين حرف اوست) او مي‌گويد كه مملكت ما وضعي دارد كه اگر چنان‌چه ما برويم آنها از آن ور مي‌آيند و اينها از اين‌ور مي‌آيند، و شما بلندگوي او هستيد. او مي‌گويد كه فلان آدم غرض شخصي با من دارد حساب‌هايش را دارد حالا پاك مي‌كند. يعني من او را به حبس انداختم، /حالا او دارد/ من او را تبعيد كردم، او حالا دارد حساب پاك مي‌كند. ايشان هم بلندگوي اوست همان عين او را مي‌گويد. [...] بايد حساب كرد آقا، من يك نخست‌وزير نبودم و يك بارگاه و قبه و بارگاه داشته باشم. من آنم كه حالا هم كه اين‌جا آمده‌ام، منزلم را ديديد كه شما نمي‌توانيد تويش بنشينيد و بيشتر از اين هم نمي‌خواهم اصلا. من توي حبس هم وقتي /من/ وارد شدم به آن باشگاه افسران (كه اول من را بردند تو باشگاه افسران) من وقتي وارد شدم ديدم يك جاي خيلي خوبي است كه همه چيز آماده است كه منزل‌هاي ما خواب نديده‌اند، به آن مامورها گفتم خوب، اين كه از منزل ما بهتر است (و بهتر هم بود) بعد هم ما را بردند در يك جاي ديگر، همان مثل منزل خودمان يك خرده‌اي بهتر، وقتي هم كه ما را تبعيد كردند، وقتي هم كه از حبس ما بيرون آمديم، حبسش هم يك حبسي نبود كه به ما بد بگذرد، يك سختي يا ما به واسطه‌ي آن بدي حالا با شاه مثلا به هم زديم!! حبسشان هم يك حبسي نبود كه براي ما، توي اين حبس آنهايي كه همراه ما بودند و در چيز بودند مامورين حبس بودند با ما محبت مي‌كردند، به ما ارادت داشتنند و ـ عرض مي‌كنم كه ـ وقتي هم كه از آن‌جا آمديم در يك باغ بزرگ و در يك عمارت عالي كه ما به خواب هم شايد نديده بوديم و ما هم آن‌جا بوديم. بعد هم كه آن‌جا رفتيم منزل خودمان، منزل خودمان بود ديگر آن‌جا. ما اين‌قدر هم عادت نكرده بوديم كه بيرون بياييم و گردش برويم، حالا كه توي حيات و توي خانه هستيم به ما بد بگذرد. وقتي هم كه ما را تركيه بردند، تركيه خيلي بهتر از ايران براي ما بود (براي شخص من يعني). ما زجري نديديم و بعد هم رفتيم نجف. نجف هم كه منزلمان بود. حالا هم آمديم اين‌جا، اين‌جا هم بهتر از منزل خودمان است باغ دارد و همه چيز. ما زجري نديديم كه در مقابل اين زجر (اين را براي خودم مي‌گويم) زجري نديديم كه مخالفتمان با اين آدم براي زجر باشد. ما زجرمان زجر اين ملت است. من وقتي صورت اين مردهايي كه بچه‌هاشان و پسرهاشان را كشتند در ذهنم مي‌آيد زجر مي‌برم، من وقتي اين مادري كه يقه‌اش را پاره مي‌كند در مقابل اين چيزها كه بياييد من را بكشيد، شما كه جوانم را كشتيد بياييد من هم بكشيد، اين زجر مي‌دهد ما را، نه اين‌كه به من يك چيزي بد گذشته است، زجر ديده‌ام، نه خيلي هم خوش گذشته است آني كه ما را زجر مي‌دهد آن مصيبتي است كه بر ملت ما وارد شده است. مسلمان اگر بر ملت خودش زجر نبرد مسلمان نيست. آن كسي كه مي‌خواهد اين آدم باشد، من نمي‌توانم به او بگويم مسلمان هست. آن كسي كه دست مي‌دهد به يك دست جاني، او را ديگر ما آدم نمي‌دانيم. اگر مسلمان هم باشد آدم نيست و مسلمان هم نمي‌تواند باشد. زجر ما اين است نه اين‌كه زجر ما اين است كه ما را حبس كردند يا زندان بردند. يا زجر ما اين است كه پاي علما را اره كردند آقا، توي روغن سوزاندند. زجر ما اين است كه ده سال، پانزده سال، هفت سال علماي ما در حبس بودند. پدر اين آقا چند سال در حبس بوده است؟ اين زجر ما هست. حالا از حبس اينها آمده‌اند بيرون، بله «زنداني‌هاي سياسي را ما مهار كرديم» يا به اصطلاح خودشان «عفو كرديم»، تمام شد؟ زنداني‌هاي سياسي، زنداني‌اي كه ده سال در آن‌جا زجر ديده، عالم بزرگوار را توي صورتش همچو زدند كه گوشش عيب كرده، حالا آمده بيرون، حالا بيايد تشكر كند از شاه كه شاه بماند حالا؟! آقا نمي‌شود، اين ملت را نمي‌شود خاموش كرد با اين حرف‌ها، نه نخست‌وزير توانست خاموش كند، نه منتظرالوزراه نمي‌توانيد، و نه نظامي و نه حكومت نظامي و نه هيچي، نمي‌شود. ببينيد مردم چي مي‌خواهند، آن را بدهيد مردم، بچه و بزرگ مي‌گويد «استقلال و آزادي» شما آزادي و استقلال را بدهيد و حكومت پهلوي نه. اين لسان ملت ماست، بزرگ و كوچكش، آني كه تو خارج است و آني كه تو داخل است همه اين را دارند مي‌گويند. شما اينها را اگر عمل بكنيد اين ملت از شما راضي مي‌شوند و آرام مي‌شوند اما شما مي‌خواهيد آن‌كه جاني اصلي است نگهش داريد.» منبع: جلد دوم صحيفه‌ي نور(مجموعه‌ي رهنمودهاي حضرت امام خميني(ره))																							 
, /تاريخ - ‌‌??آبان‌‌?? به روايت مطبوعات/‌‌?/ لوماتن،خبرگزاري پارس،پيغام امروز،راديو لندن ،يونايتدپرس،خبرگزاري فرانسه و راديوتهران																							 
, گروه تاريخ خبرگزاري دانشجويان ايران اين اخبار را جهت استفاده‌ي مخاطبان محترم مجددا ارسال مي‌كند. روزنامه‏ي لوماتن سنجابي امروز در مصاحبه‌اي با روزنامه‏ي لوماتن گفت: «آينده سياسي ايران در ارتباط با موضع رژيم و نحوه رفتار آن مشخص خواهد شد، زيرا اگر حكومت تغيير بكند، بسيج عمومي و توده‏اي آن را واژگون كرده است و اگر تغيير كرده وضعيت جديدي خواهيم داشت و راجع به همه مطالب مي‏توان مذاكره كرد. اما در حال حاضر اين مساله، موضوع روز نيست زيرا دستپاچگي و سراسيمگي افرادي كه ايران را رهبري مي‏كنند، ممكن است به يك كودتاي نظامي منجر شود. يك رژيم نظامي قطعا غير پايدار خواهد بود و ممكن است كشور را به آشوب‏هايي نظير ويتنام بكشد. […] به نظر مي‏رسد كه آمريكا نزديك‏بين است و نمي‏تواند وضع ايران را كاملا تشخيص دهد.» سنجابي با اشاره به امكان تشكيل يك دولت نظامي نيز گفت: ما به وجود ارتش نيرومند معتقديم اما هيچ‏گاه معتقد به دخالت ارتش در مسايل سياسي و روي كارآمدن نظاميان نيستيم. ارتش بايد در برابر دشمنان ملت قيام كند نه در برابر مردم، به همين دليل ما وجود حكومت نظامي را «سم» مي‏دانيم كه نه تنها درماني براي بيمار نيست بلكه بيماري را شديدتر مي‏كند.» پيغام امروز پيغام امروز در ادامه همين گزارش مي‏‌افزايد: «شايعه است كه در چند روز اخير بين برخي از عوامل وابسته به سازمان امنيت و برخي ثروتمندان بزرگ كه خود را در خطر مي‌بينند، ملاقات و تماس‏هايي برقرار شده است.» خبرگزاري پارس در «اصفهان نيز كليه كاركنان كشتار و توزيع سازمان گوشت امروز دست به اعتصاب زدند و خواست‏هاي رفاهي خود را در ‌‌?? مورد اعلام داشتند. سخنگوي اعتصابيون گفت كه امروز كشتار صورت نگرفت و تا رسيدگي به خواست‌هاي كاركنان اعتصابي، اين وضعيت هم‌چنان ادامه خواهد داشت.» در همين رابطه «امروز از طرف ريس مجلس شوراي ملي، دستور توقيف سالارجاف، در محل مجلس داده شد تا پيرامون اتهامات او رسيدگي شود. هم‏چنين از طرف رييس مجلس شرحي به وزير دادگستري نوشته شد تا هر گونه مدركي در اين خصوص وجود دارد به كميسيون دادگستري مجلس جهت رسيدگي ارسال گردد.» راديو صداي ملي ايران، امروز طي گفتاري به تلاش‏هاي رژيم براي گريز از بحران پرداخت و با اشاره به احتمال صدارت علي اميني گفت: «مقامات آمريكايي، انگليسي و چيني آشكارا تلاش مي‏كنند تا با حمايت از رژيم شاه آن را از گزند امواج سهمگين جنبش ملي و دموكراتيك ملت ايران نجات دهند. اما علي‏رغم همه تلاش‏ها و توطئه‏هاي حاميان خارجي رژيم، مبارزات مردم […] اوج مي‏گيرد. دربار همزمان با كشت و كشتار مردم بي‏سلاح و انجام انواع توطئه‌ها عليه مردم به يك سلسله مانورهاي موذيانه با تلقين اربابان آمريكايي خود دست زده است. گفته مي‏شود كه شاه از علي اميني خواسته است تا با توافق مخالفان رژيم، دولت تشكيل دهد. اميني سياستمدار تازه به دوران رسيده‌اي نيست سيماي او براي همه كساني كه در جريان حوادث بيش از سي سال اخير مملكت قرار دارند؛ كاملا روشن است. محافل اجتماعي و نيروهاي مخالف رژيم با در نظر گرفتن آن و سوابق آقاي اميني، همكاري‏هاي نزديك او با شاه و كارتل نفتي در تحميل قرارداد خائنانه كنسرسيوم به ايران و هم‏چنين زد و بندها و نزديكي‏هاي اشكار او با محافل آمريكايي، معتقدند كه اين مانور ذات ملوكانه با شكست مواجه خواهد شد. […] مردم معتقدند تنها كساني مي‏توانند از حمايت ملت ايران برخوردار باشند كه نه تنها در جريان زد و بندها و اقدامات ضد ملي اين رژيم در طول چند دهه اخير شركت نداشته باشند بلكه مردم به صداقت و پاكي و صلاحيت آنان اعتماد داشته باشند. […] بنابراين جايي براي اميني و هم‏قطاران او نخواهد بود. شايد اين آخرين برگي باشد كه اعلي حضرت براي حفظ موقعيت لرزان خود بر زمين مي‌زند ولي آنچه مسلم است اين است كه اين مانور ملوكانه هم مشكل بتواند دردهاي لاعلاج اين رژيم را مداوا كند.» راديو لندن احتمال تشكيل دولت ائتلافي نيز امروز موضوعي بود كه مورد بررسي راديو لندن قرار گرفت. اين راديو در تفسير خود گفت: «در ايران شايعات و حدس و گمان در اين خصوص در افزايش است كه شايد در آينده نزديك، يك دولت ائتلافي كه در آن جبهه ملي نقش عمده ايفا كند، تشكيل گردد. همزمان با فعاليت‏هاي سياسي پشت‌پرده‌اي كه در داخل ايران جريان دارد و ظاهرا به نتيجه خود نزديك مي‏شود، قرار بوئده است كه امروز دكتر كريم سنجابي رهبر جبهه ملي، ساير برنامه‏هاي سفر خارجي‌اش را نيمه تمام گذارده و به ايران بازگردد. هم‌اكنون به وضوح پيدا است كه گفت‌وگوهاي سنجابي در پاريس با سرسخت‏ترين مخالف شاه يعني آيت الله خميني كه در جهت نزديك ساختن شكاف روزافزون بين شاخه‏هاي مختلف مخالفان رژيم انجام گرفت، به پيشرفتي نايل نيامده است. […] شايعاتي ديگر نيز بر سر زبان‌هاست كه حكايت از احتمال تشكيل يك دولت تازه به رهبري نخست وزير اسبق دكتر علي اميني دارد. […] شاه پذيرفته است تا وي پس از بازگشت دكتر سنجابي از پاريس با وي ملاقات كند ولي هنوز روشن نيست كه اين ملاقات در چه زماني صورت خواهد گرفت. […]» خبرگزاري پارس در همين شرايط خبرگزاري دولتي پارس در گزارشي كاملا يك سويه از وقايع امروز نوشت: «تظاهرات گسترده دانش آموزان و دانشجويان و ديگر گروه‏هاي اجتماعي در دانشگاه تهران برپا شد. دانش آموزان و دانشجويان به ترتيب از ساعت ‌‌? وارد محوطه دانشگاه شدند و ساعت ده تشكل پيدا كردند و آنگاه آغاز به سخنراني كردند. […] حدود ساعت ‌‌?? به موجب شايعاتي كه در ميان اجتماع‏كنندگان در محوطه چمن شايع شد تظاهر كنندگان پا به فرار گذاشته و گروهي هر چه سعي كردند آنها را از كار خود منصرف كنند، موفق نشدند.» در تظاهرات امروز كه گروه مذهبي كارگردان آن بود اجتماع كنندگان در سه گروه در خيابان‏هاي دانشگاه به تظاهرات پرداختند و طي آن از جمله شعارهايي نظير «تنها راه رهايي راه مجاهدين است»، مي‏دادند. در يكي از اين گروه‏ها در حالي كه دانش آموزان يكي از روحانيون را بر دوش داشتند شعارهايي مي‏خواندند كه ديگران آن را تكرار مي‏كردند. تظاهر كنندگان در ادامه تظاهرات خود حدود ساعت ‌‌??/?? به محوطه مسجد دانشگاه رفتند و بلندگوهاي مسجد را در اختيار گرفتند و از آن طريق به شعار دادن و سخنراني پرداختند. بر اساس گزارش خبرنگاران ما از دانشگاه تهران شمار گروهي كه امروز در دانشگاه تهران به تظاهرات مي‏پرداختند نسبت به روزهاي قبل بسيار اندك بود. حدود ساعت يك بعد از ظهر در حالي كه گروهي از تظاهر كنندگان مي‏خواستند به طور گروهي از دانشگاه خارج شوند، ماموران از آنان مي‏خواستند متفرق شوند و در ادامه شعار دادن تظاهر كنندگان، ماموران اقدام به پرتاب گاز اشك‌آور و تيرهاي هوايي كردند […] صداي تعداد زيادي تير هوايي در اين ماجرا شنيده شد.» همين خبرگزاري در گزارش ديگري از قول يك مقام آگاه فرمانداري نظامي در مورد تعداد شهداي امروز دانشگاه تهران نوشت: «برخلاف شايعات و خبر خبرگزاري‌هاي خارجي، در برخوردهاي امروز تهران تاكنون هيچ مورد كشته گزارشي نشده است تنها يك مجروح كه از ناحيه سر زخمي شده در بيمارستان سينا و دو مجروح ديگر در بيمارستان پهلوي بستري شده‌اند كه تحت مداوا قرار دارند.» يونايتدپرس امروز يونايتدپرس در گزارشي تحليلي از اوضاع ايران به نگراني‏هاي آمريكا پرداخت. در اين گزارش آمده بود: «[...] ايالات متحده آمريكا آشكارا از وضع ايران نگران است زيرا اين كشور شاه را به عنوان دوست خود و ايران را به عنوان حايلي بين شوروي و كشورهاي نفت‌خيز خليج فارس مي‌داند. ايران ‌‌? درصد از نفت وارداتي آمريكا را تامين مي‏كند و منبع اصلي نفت اسرائيل است. [با اين همه] هيچ نشانه‌اي وجود ندارد كه آمريكا تصميم داشته باشد دخالت مستقيمي به نفع شاه در ايران بنمايد آن طوري كه در سال ‌‌???? [1953] سيا بر اساس گزارش‌ها، ترتيب توقيف محمد مصدق را داد: تحليل‏گران سياسي در تهران براي آينده اين كشور سه احتمال را در نظر مي‏گيرند: ‌‌?- ديكتاتوري نظامي كه مي‌تواند شاه را بر سر قدرت نگه دارد؛ ‌‌?- ديكتاتوري مذهبي به رهبري دشمنان مسلمان شاه؛ ‌‌?- سلطنت مشروطه در لواي قدرت پسر شاه - رضا پهلوي - كه در حال حاضر ‌‌?? سال دارد و در آمريكا بسر مي‌برد و در اوايل هفته جاري با پرزيدنت كارتر ملاقات نمود. [...] چيزي كه به صورت يك اعتراض ساده دانشجويي آغاز گرديد و به صورت يك مبارزه همگاني با هدف بركناري شاه، الغاي قانون اساسي و تاسيس يك جمهوري [...] درآمده است. [...]» خبرگزاري فرانسه در اين ميان خبرگزاري فرانسه در تفسير امروز خود از اوضاع ايران، امكان رويارويي دو ابرقدرت بر سر بحران ايران را دور از ذهن ندانست و نوشت: «ايران كشوري است كه به اعتقاد بسياري از آگاهان از نظر تئوري ممكن است تبديل به صحنه برخورد بين قدرت‏هاي بزرگ شود. به گفته اين آگاهان، ايراني كه ناگهان دچار عدم ثبات و يا هرج و مرج شده باشد. خيلي بيشتر از خاورميانه و يا يوگسلاوي پس از تيتو ممكن است به صحنه‏ي بحران عظيم و آميخته با مناقشه تبديل شود. تجزيه و تحليل واكنش‌هاي آمريكا و شوروي نسبت به حوادث ايران، اساسا در برابر اين وضع غير قابل كنترل و كاملا تازه، انسان را دچار بهت و حيرت بسيار شديدي مي‌كند. ناظران فرانسوي به طور كلي تصور نمي‌كنند كه آمريكايي‌ها به رغم حمايت موثري كه بار ديگر كاخ سفيد از رژيم به عمل آورده است و هم‏چنين كنترل عملي آنها بر زرادخانه ايران، عملا به قادر به هر گونه تغييري در حوادث جاري باشند. چيزي كه به خصوص واشنگتن را نگران مي‏كند، بروز دوره‏ي طولاني از آشوب در ايران است كه به قيمت به خطر افتادن استحكام سد محافظه‏‎كارانه‌اي كه به سختي توسط تهران و رياض يعني دو رقيب ديرينه براي نقش «ژاندارم» ايجاد شده است، تمام خواهد شد. وزارت دفاع آمريكا هم‏چنين بر اين عقيده است كه نقش نظامي ايران در منطقه‌اي واقع در بين سه قاره ممكن است در پي حوادث كنوني كاهش يابد. مي‌توان تصور كرد كه ايران شرطي را كه در مورد دستيابي‌اش بر سومين ارتش جهان پيش از ‌‌???? بسته است، ببازد. اين كاهش حضور ايران در منطقه، از نظر برخي آگاهان به مثابه‏ي حادثه سياسي به اهميت خروج نيروهاي انگليسي از شرق سوئز در ‌‌?? سال پيش است كه به دنبال آن بلافاصله نخستين واحدهاي شوروي در اقيانوس هند پديدار شدند. بايد گفت كه بار ديگر بازي تازه‌اي شروع شده است. [...]» راديو تهران امروز هم‏چنين مصاحبه خبرنگار راديو تهران با علي اميني نيز از اين راديو پخش شد. دكتر علي اميني در اين مصاحبه گفت: «آزادي حق مسلم هر فردي است و تمام افراد مملكت هم نسبت به آزادي علاقه‏مند هستند. با سلب اين آزادي در گذشته، امروز براي به دست آوردنش جنب و جوش و نهضت عظيمي به وجود آمده كه به عقيده من در خور تحسين است و اين در حقيقت دليل بر روشن‏بيني و روشنفكري و زنده بودن ملت ايران است ولي حفظ آزادي مهمتر از به دست آوردن آن است، بنابراين بر همه ما فرض است كه در حفظ اين آزادي‏ها كوشش بكنيم و راه حفظ آن هم آرامش است زيرا اگر خداي ناكرده آزادي به هرج و مرج تبديل شود و منتهي به فلج شدن عمومي مملكت بشود اين صحيح نيست و سلب آزادي خواهد شد. بنابراين من معتقدم كه بايستي تمام افراد با بردباري و يكپارچگي از راه صحيح پي‏گيري بكنند كه اين آزادي كه به زحمت به دست آمده است و خون‏هايي در راهش ريخته شده حفظ بشود.» دكتر اميني در بخش ديگري از اين مصاحبه با اشاره به تظاهرات عمومي مردم در نقاط مختلف كشور و تعبير آن به هرج و مرج گفت: «متاسفانه بعد از مدت‏ها اختناق، تشتت و تفرقه بين افراد به وجود آمده و امروز گروه‏هايي را ملاحظه مي‏كنيد متفرق و در خيابان‏ها در حركت هستند. البته از چنين وضعي ممكن است افراد مشكوك هم بهره‏برداري كنند. در يك چنين اجتماعي كه فعلا به اين صورت درآمده است، بايستي سعي كرد كه از آشفتگي و اينكه افراد ناشناس، ناجور و مشكوك رسوخ بكنند و هرج و مرج به وجود بياورند اجتناب كرد و همه براي آتيه مملكت كوشش كنيم [...] بايد قانون اساسي به طور صحيح اجرا شود و اين مسيري كه شاهنشاه راجع به قانون اساسي فرمودند، واقعا مردم به آن ايمان و اعتقاد پيدا بكنند تا در راهي كه ما داريم مي‏رويم و اين آزادي‏هايي كه مطابق قانون اساسي داشتيم اينها برگردد و همان‏طور كه بارها گفته‌ام اشخاص خاطي و كساني كه به حقوق مردم تجاوز كرده‌اند جدا مجازات بشوند كه مردم اين عدالت را ببينند، احساس و لمس كنند تا آرامش به وجود آيد و تا آرامش رواني و باور كردن در مردم به وجود نيايد، محال است كه وضع ما به سامان برسد. [...] بنابراين پيش از اينكه انقلاب واقعي بشود، ما بايد خودمان اقداماتي بكنيم كه اين اشخاص به مجازات برسند و تا اين كار انجام نشود، ممكن نيست آرامش به وجود آيد. چون تنها با گفتن و حرف كه مردم آرام بشوند، نمي‏شود.» اميني در اين مصاحبه با تكيه بر لزوم تشكيل «دولت اتحاد ملي» گفت: «من معتقدم كه بايستي يك دولت اتحاد ملي به وجود بيايد و اين نه تنها در دولت مصداق دارد، بلكه در خود مردم است. مردم بايد با هم متحد بشوند كه بتوانند مسائل را حل كنند. ما مسائل اقتصادي بسيار پيچيده‌اي در پيش داريم و اگر همبستگي بين مردم و دولت به طور كامل نباشد، موفق نخواهيم شد البته بين گروه‏هاي مختلف ممكن است اختلاف سليقه و اختلاف راه باشد ولي براي مدت معيني تا انجام انتخابات همه بايد با هم متحد شوند و خودخواهي و اختلاف سليقه را كنار بگذارند تا بتوانيم واقعا اين بار را به منزل برسانيم. [...] در حال حاضر جناح‏هايي كه آزاديخواه هستند بايستي اتحاد و اتفاق بكنند، چپي‌ها هم اگر واقعا علاقه‏مند به بقاي مملكت هستند ساكت باشند و اخلال در كار مملكت نكنند.»																							 
, 16آذر،پنجاهمين سالگرد،”آنها شهيدند” عبداله شهبازي : جنبش دانشجويـي در ايـران بـه انـقـلاب اسلامـي گـره خـورد																							 
, « در ‏هيچ جاي جهان، همچون ايران، جنبش دانشجويي به انقلاب نينجاميد. نه در فرانسه كه ‏شورش مه 1968 دانشجويان پاريس الهام‌بخش جنبش دانشجويي در سراسر جهان شد ‏و نه در ايالات متحده‌ي امريكا كه جنبش دانشجويي در حول مبارزه با جنگ ويتنام ‏ابعادي بسيار گسترده و عظيم يافت. در ايران جنبش دانشجويي، در اثر يك تصادف و ‏تقارن تاريخي، به انقلاب اسلامي گره خورد.» عبدالله شهبازي، مورخ و محقق ، در گفت‌وگو با خبرنگار سرويس تاريخ خبرگزاري دانشجويان إيران(ايسنا)،ضمن بيان مطالب فوق اظهار داشت :« اجازه دهيد گفت‌و گو را با خاطره‌اي شروع كنم. اين خاطره را به عنوان مقدمه ‏عرض مي‌كنم تا دانشجويان و جوانان پرشور كنوني، كه به بسياري از وبلاگ‌هايشان ‏سر مي‌زنم و با حرف‌ها و روحيات‌شان آشنايي دارم، تصوّر نكنند در دوران تحصيل به ‏دور از جنبش دانشجويي و بيگانه با مسائل آنان هستم. ‏من برخلاف بسياري از افراد نسل خودم كه از زمان ورود به دانشگاه سياسي شدند، ‏از سال‌هاي اوّل دبيرستان سياسي بودم. چهارده ساله بودم كه در تابستان 1349 براي ‏اوّلين بار ساواك مرا دستگير كرد. از آن پس تا زمان ورود به دانشگاه چهار بار زنداني ‏شدم. ديپلم را در چهار زندان عادل‏‎آباد شيراز، كه مختص زندانيان سياسي بود، ‏گرفتم. ورودي سال 1354 به دانشگاه تهران هستم. آخرين بار كه از زندان آزاد شدم ‏زماني بود كه از زندانيان سياسي تعهد همكاري مي‌گرفتند و اگر كسي تعهد نمي‌داد ‏آزادش نمي‌كردند. من را به ساواك برده بودند كه برگه‌ي تعهد را امضا نكنم و به ‏زندان بازگردم. ولي با كمال تعجب اين برگه را جلويم نگذاشتند و آقاي صادقي، معاون ‏ساواك فارس، به نزدم آمد. او صحبت كوتاهي كرد. گفت: از فعاليت‌هايت در زندان ‏كاملاً مطلعيم؛ اين بار آزادت مي‌كنيم ولي از بالا به من گفته‌اند كه به تو اطلاع دهم كه ‏بار ديگر اگر دستگير شوي اعدام خواهي شد. همين، و آزاد شدم. بنابراين، از بدو ‏ورود به دانشگاه مواظب بودم كه زير ذره‌بين قرار نگيرم و گزارشي از من داده نشود. ‏ولي دو ماه و نيم بعد سالگرد 16 آذر فرا رسيد و محيط دانشگاه ملتهب شد. آن ‏زمان به دو مناسبت دانشگاه‌ها شلوغ مي‌شد: يكي 15 خرداد و ديگري 16 آذر. تعدادي ‏از دانشجويان به محل مديريت دانشكده و اتاق دكتر افشارنادري ريختند و برخي ‏خواست‌هاي به‌ظاهر صنفي را مطرح كردند. من هم نتوانستم خودداري كنم و به اين ‏جمع پيوستم ولي در انتها ايستادم و به پنجره تكيه دادم. مي‌خواستم حياط و ‏در ورودي را زير نظر داشته باشم تا اگر گارد دانشگاه وارد شد زودتر از ديگران ‏بگريزم. اين طبيعي بود زيرا وضع من با ديگران فرق مي‌كرد. سابقه‌ي زندان سياسي داشتم ‏و در معرض مخاطرات شديد بودم. دكتر افشارنادري محترم بود و به‌تازگي رئيس ‏دانشكده علوم اجتماعي دانشگاه تهران شده بود. دكتر داريوش آشوري معاون او بود و ‏حضور داشت. دانشجويان فرياد مي‌كشيدند و با اعتراض و پرخاش بهانه‌هاي خود را ‏مطرح مي‌كردند. مي‌گويم بهانه زيرا واقعاً اين مشكلات به‌اصطلاح دانشجويي ‏‏بهانه بود. مثلاً اعتراض به وضع غذا كه خوب بود و باكيفيت. دكتر افشارنادري ‏مؤدبانه و متين همه‌ي خواست‌ها را يادداشت مي‌كرد و قول مي‌داد كه رفع كند ولي ‏دانشجويان ول كن نبودند و لحظه به لحظه پرخاشگرتر مي‌شدند. داريوش آَشوري به ‏جمع نگاه كرد و مرا ديد در انتها، دورتر از ديگران، به پنجره تكيه داده‌ام. به نزدم ‏آمد و ملتمسانه گفت: دكتر ناراحتي قلبي دارد و لطفاً به دوستانتان بگوييد كه اگر اين ‏وضع ادامه يابد برايش خطر مرگ دارد. آشوري تصوّر مي‌كرد كه من ارشد ‏دانشجويانم. در حالي كه چنين نبود و من در آن جمع تقريباً بيگانه بودم. ساكت نظاره ‏مي‌كردم و همين امر نيز تصوّر فوق را در او ايجاد كرد. در همين زمان از حياط فرياد ‏زدند كه گارد رسيد و دانشجويان اتاق را ترك كردند و در حياط شعارهاي سياسي ‏‏(مرگ بر شاه، مرگ بر آمريكا) شروع شد به همراه شكستن شيشه‌ها، من هم با لگد دري را شكستم. شيشه بزرگ آن روي سرم ريخت و گردنم ‏خراش برداشت. جمعيت از حياط دانشكده خارج شد و در خيابان شعار دادن و ‏شكستن شيشه بانك‌ها را ادامه داد. دانشجويي آذربايجاني بود به‌نام جواد كه از همه ‏تندتر بود و بيش از همه بر سر افشارنادري داد مي‌كشيد. او با كف دو پا به ‏شيشه بانك صادرات زد و شيشه ضخيم كف كفش‌هاي او را پاره كرد و پايش به شدت ‏آسيب ديد. وضع من هم چندان جالب نبود. خون گردنم روي پيراهن سفيد ريخته و ‏توجه همگان را به سوي من جلب مي‌كرد.دانشجويي بلندقد و خوشرو دستم گرفت ‏و به يك دكان بقالي برد و با خريد چسب زخم و دستمال كاغذي روبه‌راهم كرد و مرا ‏تا محل اقامتم هدايت نمود. او سعيد پيوندي نام داشت. سعيد اكنون دكتر سعيد پيوندي ‏خوانده مي‌شود و استاد دانشگاه سوربن است.» وي افزود:« هر گاه به خاطرات آن ايام مي‌نگرم، پرسش‌هاي زيادي را درباره جنبش دانشجويي ‏در ذهنم مرور مي‌كنم. به هر حال، ما وارث سنن سياسي نسل جهاني دهه 1960 ‏ميلادي بوديم كه مبارزات دانشجويي را تقديس مي‌كرد. در دهه‌ي 1960 ميلادي پديده‌اي ‏به‌نام جنبش دانشجويي در سراسر جهان، از جمله در اروپاي غربي و ژاپن و ايالات ‏متحده آمريكا، بسيار گسترش يافت و حوادثي بزرگ مانند شورش مه- ژوئن 1968 ‏پاريس را پديد آورد. دانشجويان پاريسي حتي اسم اين شورش را انقلاب 1968 ‏فرانسه گذاشتند. از درون همين موج بود كه جنبش موسوم به چپ نو زائيده شد. ‏بنابراين، در نسل ما جنبش دانشجويي اعتبار جهاني فراوان داشت. ولي در واقع،در ‏هيچ جاي جهان، همچون ايران، جنبش دانشجويي به انقلاب نينجاميد. نه در فرانسه كه ‏شورش مه 1968 دانشجويان پاريس الهام‌بخش جنبش دانشجويي در سراسر جهان شد ‏و نه در ايالات متحده امريكا كه جنبش دانشجويي در حول مبارزه با جنگ ويتنام ‏ابعادي بسيار گسترده و عظيم يافت. در ايران جنبش دانشجويي، در اثر يك تصادف و ‏تقارن تاريخي، به انقلاب اسلامي گره خورد و در پيامد آن بخشي از اعضاي جنبش ‏دانشجويي، يعني دانشجويان مسلمان، به مديران نظام انقلابي بدل شدند. بنابراين، ‏انقلاب ايران مولود جنبش دانشجويي نبود، بلكه اين جنبش دانشجويي بود كه به دليل ‏وقوع انقلاب اسلامي به نيروي سياسي مقتدري در جامعه بدل شد. انقلاب اسلامي علل ‏ديگري داشت. البته جنبش دانشجويي در پيروزي اين انقلاب سهيم بود و يكي از ‏نيروهاي محركه‌ي آن به‌شمار مي‌رفت ولي بااستقلال نمي‌توانست موفق به تغيير نظام ‏سياسي قدرتمندي چون حكومت پهلوي شود. اين امر، تأثيرات خاصي بر نظام سياسي ‏برخاسته از انقلاب اسلامي داشت. به اين معنا كه برخي از هنجارها و ارزش‌هاي خاص ‏جنبش دانشجويي را به ايستارها و ارزش‌هاي حاكم بر مديريت حكومتي بدل كرد. »‏ وي در ادامه به پيشينه‌ي جنبش دانشجويي در ايران اشاره كرد و گفت:« ‏اگر حوزه‌هاي علميه را دانشگاه‌هاي سنتي ايراني و طلاب را دانشجويان اين مراكز ‏علمي تلقي كنيم، پيشينه‌ي جنبش دانشجويي جديد در ايران به جنبش‌هاي اعتراضي ‏دوران قاجاريه، مانند شورش عليه قرارداد رژي و انقلاب مشروطه، مي‌رسد. مي‌دانيم كه ‏در انقلاب مشروطه طلاب بسيار مؤثر و فعال بودند. اين رويّه‌اي است كه غربي‌ها در ‏بررسي تاريخ جنبش دانشجويي دارند و مثلاً دائرة‌المعارف كلمبيا (ويرايش ششم، 2001) ‏پيشينه‌ي جنبش دانشجويي در غرب را به شورش‌هاي سياسي طلاب در حوزه‌هاي كهن ‏سوربن و بولونيا مي‌رساند. ولي در ايران رسم شده پيشينه‌ي دانشگاه به دانشگاه‌هاي ‏جديد محدود شود. به اين معناي خاص، جنبش دانشجويي در ايران به شكل وسيع ‏پس از شهريور 1320 و سقوط ديكتاتوري رضا شاه شكل گرفت. » اين محقق در ادامه خاطر نشان كرد:« در اين دوران سه ‏جريان عمده سياسي- نظري معترض و تحول طلب دانشجويي در ايران ظهور كردند، ‏دانشجويان هوادار جبهه ملّي ايران و احزاب وابسته به آن، جريان دانشجويان مسلمان ‏كه در پيرامون انجمن‌هاي اسلامي متشكل شده بود و سازمان دانشجويان دانشگاه ‏تهران كه به‌وسيله حزب توده هدايت مي‌شد. به عبارت ديگر، تمامي احزاب و گروه‌ها ‏و جريان‌هاي سياسي جامعه در محيط دانش هواداراني داشتند و دانشجويان بخش ‏فعال و مؤثر احزاب سياسي بودند. در تمامي حوادث مهم سياسي آن زمان دانشجويان ‏نقش جدّي داشتند. به عنوان مثال موج اعتراض عليه دولت هژير در خرداد 1327 با راهپيمايي ‏دانشجويان دانشكده‌هاي حقوق و فني دانشگاه تهران به سمت مجلس و اجتماع‌ها ‏در ميدان بهارستان شروع شد و سپس ساير مردم به ايشان پيوستند. از اين زمان جنبش ‏دانشجويي اوج گرفت و در بهمن 1327 به تظاهرات براي لغو قرارداد نفت با انگليس ‏و تعطيلي بانك شاهي انجاميد. در تمامي سال‌هاي جنبش ملّي شدن صنعت نفت ‏دانشجويان نقش فعال بر عهده داشتند.» وي در ادامه جنبشهاي دانشجويي در ايران را تابعي از جريان‌هاي سياسي در جامعه دانست و افزود:« همان تقسيم‌بندي ‏فكري- سياسي جامعه در فضاي دانشگاه نيز دانشجويان سياسي را گروه‌هاي مختلف ‏وابسته به احزاب و جريان‌هاي سياسي مختلف تقسيم مي‌كرد. پس از كودتاي 28 مرداد 1332 دانشجويان وابسته به احزاب سياسي معارض با ‏حكومت پهلوي فعاليت خود را ادامه دادند كه اوج آن حادثه 16 آذر 1332 بود كه به ‏قتل سه دانشجو و زخمي شدن ده‌ها نفر انجاميد. در اين زمان دو جريان سياسي در ‏محيط دانشگاه متنفذ بود: يكي نهضت مقاومت ملّي بود و ديگري حزب توده. از آن ‏پس 16 آذر به نماد جنبش دانشجويي بدل شد و هر ساله به اين مناسبت كم و بيش ‏محيط دانشگاه‌ها به فضاي اعتراض عليه حكومت پهلوي و قدرت‌هاي امپرياليستي ‏حامي آن بدل مي‌گرديد. يكي از جدّي‌ترين تظاهرات دانشجويي پس از كودتا در ‏‏1335 است كه طي آن همبستگي دانشجويان ايران با مبارزات مردم الجزيره و مصر و ‏فلسطين ابراز شد. يكي از رهبران اصلي اين تظاهرات عباس شيباني بود. شيباني (دكتر ‏عباس شيباني كنوني) و سه تن ديگر دستگير شدند. در اين زمان نفوذ حزب توده در ‏دانشگاه به شدت كاسته و رهبري جنبش دانشجويي با كميته نهضت مقاومت ملّي ‏دانشگاه بود. از سال 1339 جنبش دانشجويي بار ديگر اوج گرفت. در تير 1339 جبهه ملّي دوّم ‏تشكيل شد و در محيط دانشگاه هواداران قابل توجهي يافت. ولي جبهه ملّي دوّم عملاً ‏نيروي جنبش دانشجويي را در جهتي هدايت كرد كه دربار خواستار آن بود يعني عليه ‏دولت دكتر علي اميني. در زمان رياست كميته دانشجويان جبهه ملّي با دكتر شاپور ‏بختيار بود كه، طبق اسناد متقن، از سال 1336 با ساواك، يعني سازمان اطلاعاتي و ‏امنيتي حكومت پهلوي، همكاري نزديك داشت. يكي از جنجالي‌ترين حوادث اين زمان ‏ماجراي 6 اسفند 1339 است كه اتومبيل دكتر منوچهر اقبال رئيس دانشگاه تهران، به ‏آتش كشيده شد. در اين زمان دانشجويان عضو نهضت آزادي ايران بخش راديكال ‏جبهه ملّي به‌شمار مي‌رفتند و رهبران محافظه‌كار جبهه ملّي را به حركت‌هاي ضد دربار ‏و ضد امپرياليستي تحريك مي‌كردند. مثلاً، به علت فشار آن‌ها بود كه رهبران جبهه ملي ‏به انجام تظاهرات در ميدان جلاليه (28 ارديبهشت 1340) تن دادند. ولي همانطور كه ‏گفتم، برخي عناصر مشكوك در جبهه ملّي عملاً جنبش دانشجويي را به سمتي كه دربار ‏مي‌خواست هدايت كردند و با اعتصاب اوّل بهمن 1340 سبب سقوط دولت اميني ‏شدند كه رقيب اصلي شاه به شمار مي‌رفت. حادثه اوّل بهمن 1340 بزرگ‌ترين حركت ‏دانشجويي پس از آذر 1332 و آذر 1335 بود. برخي شخصيت‌هاي برجسته‌ي جبهه ملّي ‏دوّم، مانند مرحوم دكتر مهدي آذر، به صراحت اين حادثه را توطئه دربار عليه دولت ‏دكتر اميني دانسته‌اند و گروهي از محققين، مانند دكتر محمدعلي همايون كاتوزيان و ‏آقاي كاوه بيات، نيز همين نظر را ابراز داشته‌اند. سال‌ها پيش بيژن جزني، كه خود از ‏فعالين دانشجويي آن دوره بود، در تاريخ سي ساله همين نظر را بيان كرده بود.من نيز ‏در جلد دوّم ظهور و سقوط سلطنت پهلوي و تك‌نگاري مفصلي كه درباره زندگي ‏دكتر شاپور بختيار نگاشته‌ام بر اساس برخي اسناد حادثه اوّل بهمن 1340 دانشگاه را به ‏عنوان توطئه دربار عليه دولت اميني ارزيابي كرده‌ام.» شهبازي يادآور شد:« در دهه چهل شمسي براي اوّلين بار جنبش دانشجويي از احزاب و جريان‌هاي ‏سياسي جامعه استقلال نسبي يافت و به يك حركت مستقل سياسي- فرهنگي بدل شد. ‏به عبارت ديگر، شايد بتوان از اين مقطع از جنبش دانشجويي به معناي واقعي كلمه ‏سخن گفت. همانطور كه گفتم، تا پيش آن زمان جنبش دانشجويي تابعي از احزاب ‏و جريان‌هاي سياسي جامعه بود و گروه‌هاي سياسي دانشجويي كميته‌هاي احزاب ‏گوناگون در دانشگاه‌ها بودند. اين وضع جنبش دانشجويي مختص ايران نبود و در ‏سراسر جهان دهه 1960 ميلادي كه برابر است با دهه 1340 شمسي به عنوان دوران شكوفايي جنبش دانشجويي به عنوان يك حركت مستقل شناخته مي‌شود. يعني در اين ‏دهه حركت‌هاي دانشجويي به مركز ثقل جنبش‌هاي سياسي بدل مي‌ شود. در اين دوران ‏مفاهيم نظري جديدي در جهان خلق مي‌شود از جمله اين‌كه دانشجو پيشتاز جنبش ‏انقلابي و آگاه‌ترين و پيشروترين بخش جامعه است. نسل ما اين تلقي را از جنبش ‏دانشجويي داشت. من اكنون اين تلقي را ندارم و با رجوع به فضاي آن زمان تصوّر ‏مي‌كنم كه ما دانشجويان پيشتاز نبوديم ولي فعالين احساسي و پرشور و ‏جنجال‌برانگيزي بوديم. در واقع، فقدان احزاب سياسي و فضاي ديكتاتوري دهه 1340 ‏ش. سبب شد كه مركز ثقل فعاليت‌هاي سياسي از احزاب سياسي به دانشگاه‌ها منتقل ‏شود و دانشجويان را به مركز اصلي گرايش‌هاي سياسي بدل كند. ولي فقط اين عامل ‏داخلي مؤثر نبود.» وي افزود:« همانطور كه گفتم، پديده‌ي جنبش دانشجويي در دهه شصت ميلادي ‏يك پديده جهاني بود. به اين ترتيب، در دهه‌ي چهل شمسي جنبش دانشجويي ايران به يك نيروي سياسي ‏فعال بدل شد و در فضاي خلاء احزاب سياسي نقش يك جنبش سياسي مستقل را ‏يافت. از درون اين موج بود كه هم در پي نقد عملكرد احزاب سياسي گذشته، به‌ويژه ‏حزب توده و جبهه ملّي و نهضت آزادي ايران،هم به تأثير از موج جهاني جنبش ‏دانشجويي و حركت موسوم به چپ نو و انديشه‌پردازان جديدي چون چه گوارا و ‏رژي دبره و ماريگلا و ديگران گروه‌ها و جريان‌هاي سياسي جديدي پديد آمدند كه ‏خاستگاه و بستر اصلي آن‌ها دانشگاه بود. به عبارت ديگر، دانشگاه به محيط تكوين‏ظهور انديشه‌ها و گروه‌هاي چريكي بدل شد. مهم‌ترين اين گروه‌ها دو سازمان ‏چريك‌هاي فدائي خلق و مجاهدين خلق ايران بودند كه مشي مبارزه مسلحانه فردي و ‏تروريسم انقلابي را در جامعه ايران رواج دادند.از اوائل دهه 1350 شمسي تحول ديگري در فضاي دانشگاه شكل گرفت و به تأثير ‏از موج نوزايي اسلامي در جامعه، انجمن‌هاي اسلامي، به شكل جديد آن كه با ‏انجمن‌هاي اسلامي دهه 1320 تفاوت فرهنگي و نظري بارز داشت، شكل گرفتند و از ‏حوالي سال 1354 به نيروي اصلي در جنبش دانشجويي ايران بدل شدند.» ‏ وي گفت از مجموع مطالب فوق چنين برمي‌آيد كه:« ‏‏1- جنبش دانشجويي در ايران به‌جز دهه 1340 شمسي تابعي از جريان‌هاي سياسي ‏جامعه بود. در دهه 1340 ش./ 1960 م. اين جنبش هم به تأثير از موج جهاني جنبش ‏دانشجويي و هم به دليل فضاي سياسي بسته در ايران و عدم فعاليت احزاب سياسي ‏استقلال نسبي خود را يافت. در اين دهه مفاهيم نظري جديدي رواج يافت كه دانشجو ‏را به عنوان پيشاهنگ جنبش سياسي معرفي مي‌كرد. با پيدايش اوّلين امواج انقلاب ‏اسلامي از حوالي سال 1354 بار ديگر جنبش دانشجويي به تابعي از جنبش عمومي ‏جامعه بدل شد‏ 2- جنبش دانشجويي را مانند هر پديده اجتماعي ديگر نمي‌توان في‌نفسه و بالذاته ‏تقديس يا تكذيب كرد. بررسي جنبش دانشجويي به عملكرد آن در بستر تاريخي ‏بستگي دارد. در مقاطعي اين جنبش نقشي برجسته و مثبت در تاريخ معاصر ايران ايفا ‏كرده و در مقاطعي، مانند اعتصاب بهمن 1340، نقش منفي و عملاً، علي‌رغم ‏خواست دانشجويان، به تحكيم ديكتاتوري ياري رسانيده است. حتي حادثه‌ي اهانت به ‏دكتر منوچهر اقبال و آتش زدن اتومبيل وي نيز، به‌نظر من، حادثه‌اي مشكوك است كه ‏دست دشمنان و رقباي دكتر اقبال، به‌ويژه اميراسدالله علم، را در آن مي‌توان پيگيري ‏كرد.» وي تصريح كرد:« زماني كه دانشگاه به كانون فعال يك حركت سياسي، ‏مثبت يا منفي، بدل مي‌شود، بالطبع نمي‌توان انتظار داشت كه منطقه‌اي امن تلقي شود. در جريان حركت‌هاي خونين دانشجويي دهه 1960 اروپاي غربي و آمريكا، ‏به‌ويژه شورش مه 1968 پاريس، اين تهاجم سنگين به محيط دانشگاه‌ها را شاهد ‏بوده‌ايم.» ‏																							 
, «واقعه 13 آبان، اتفاقي تكرار نشدني است كه متاسفانه امروز در تحليل آن دچار افراط و تفريط مي‌شويم. برخي آن را كاملا رد مي‌كنند و عده‌اي ديگر قصد الگوبرداري دارند ولي اين جريان كاملا استثنايي است و شايد نتوان آن را بر شرايط ديگري منطبق كرد.» اين بخشي از گفته‌هاي معصومه ابتكار درباره‌ واقعه 13 آبان در گفت‌وگو با خبرنگار تاريخ خبرگزاري دانشجويان ايران(ايسنا) است. ابتكار در خصوص تحليل خود از واقعه 13 آبان گفت: براي تحليل وقايع تاريخي بايد شرايط وقوع آنها را درك كرد. گاهي گذشته را با در نظر گرفتن شرايط حال تحليل مي‌كنيم كه موجب برقراري ارتباطات ذهني نادرست با آن مي‌شود. واقعه‌ 13 آبان در شرايط بسيار خاصي اتفاق افتاد. انقلاب نوپا و دولت آمريكا به دليل از دست دادن منافع خود، جمهوري اسلامي را به رسميت نمي‌شناخت. در واقع براي دولتمردان آمريكايي درك چگونگي وقوع انقلاب مردمي و دموكراتيك ايران سخت بود. اين موضوع سبب شد كه انقلاب با تهديدات زيادي مواجه شود. وي ادامه داد: جنبش دانشجويي در آن زمان به دليل آزادي‌هاي اوايل انقلاب و فضاي درگيري ذهني دانشجويان، بسيار فعال بود و با تحولات جهاني و نمونه‌هاي انقلاب ايران در دنيا مانند انقلاب شيلي آشنايي داشت. از سوي ديگر جلسات تحليل و بحث سياسي در دانشگاه‌ها بسيار متداول شده بود و دانشجويان مسلمان نگران تكرار تاريخ بودند. آنها معتقد بودند كه اگر با توطئه‌اي، دستاوردهاي انقلاب كه با رهبري امام و با دادن هزينه‌هاي زياد، به دست آمده بود، از دست برود، مردم آنها را نخواهند بخشيد. شايد يك غفلت لحظه‌اي و عدم واكنش مناسب نسبت به تحولات جهاني، به انقلاب ضربه وارد مي‌كرد. ابتكار در ادامه صحبت‌هايش خاطرنشان كرد: ذهنيت دانشجويان، خشونت يا انتقام‌گيري نبود. هدف آنها به عنوان قشر آگاه و بيدار جامعه جلوگيري از وارد شدن ضربه‌هاي احتمالي به انقلاب بود. البته اين تصميم مخالفاني هم داشت. عده‌اي از دانشجويان به دليل درك ناقص از شرايط پيشنهاد كردند كه سفارت روسيه را بگيريم تا با كمونيست‌ها مقابله كنيم ولي نگاه دانشجويان مسلمان اين نبود، چراكه نگران تكرار تاريخ بودند و براي اعلام استقلال نيز نام مستقل «دانشجويان مسلمان پيرو خط امام» را انتخاب كردند. وي با اشاره به فضاي آزاد سياسي كشور در آن زمان، اظهار داشت: در اين مقطع نيز اگر فضاي آرامي براي جنبش‌هاي اجتماعي، فعاليت‌هاي دانشجويي و نهادهاي مدني نداشته باشيم ممكن است قدرت نقد و تحليل آنها و حتي ميزان اقداماتي كه مي‌توانند انجام دهند كاهش پيدا كرده و راه تحولات مثبت و آگاهانه اجتماعي بسته شود. ابتكار تاكيد كرد: اين اتفاق باعث شد تا ما بجاي داشتن يك رويكرد ضد استبدادي، به يك رويكرد ضد امپرياليستي گرايش پيدا كنيم. اگر اين اتفاق نمي‌افتاد شايد انقلاب آسيب‌هاي جبران‌ناپذيري مي‌ديد. بهايي كه براي گروگانگيري داديم در ازاي حفظ استقلال و هويت كشور بود. بسياري از تنش‌هاي ما پس از آن بخاطر نبود روابط منطقي اتفاق افتاد. انساني كه پويايي فكري و ذهني دارد نمي‌تواند با همان روش‌ها مسائل امروز را تحليل كند. ابتكار توضيح داد: بسياري تحليل خود را اين‌گونه ارائه مي‌كنند كه بايد منافع را همه‌جانبه ديد. هميشه روابط و نزديك شدن به معناي خودباختگي و ترس نيست. خيلي وقت‌ها راه تامين منافع در اين است كه مسائل رو در رو گفته شود. برقراري ارتباط با آمريكا به معناي نفي سلطه‌ آمريكا و صدماتي كه به ايران وارد كرده است، نيست. وي به تكرار نشدن واقعه‌ سيزده آبان اشاره كرد و ادامه داد: اين ساده‌انگاري است كه برخي فكر مي‌كنند امروز با گرفتن سفارت انگليس در ايران مي‌توان، حادثه‌ 27 سال پيش را تكرار كرد. دانشجويان پيرو خط امام زماني دست به اين اقدام زدند كه جامعه به آنها جواب داد. ابتكار با بيان اينكه هيچ گروه و شخصي نمي‌تواند اين واقعه را منحصر به خود بداند، ادامه داد: اين از افتخارات جنبش دانشجويي است كه علي‌رغم نواهاي بسياري كه براي خواب كردن او نواخته مي‌شود، همواره بيدار است. دانشجويان آزادگي خاصي دارند و آزادانديشانه نيز تصميم مي‌گيرند. اين جنبش با ارزش است و نبايد به نفع شخص يا گروهي مصادره شود. جنبش دانشجويي ايران هيچ وقت به خواب نرفته و هيچ وقت خود را به خواب نزده است. دانشجويان آزادگي خاصي دارند و آزادانديشانه نيز تصميم مي‌گيرند. اين جنبش با ارزش است و نبايد به نفع شخص يا گروهي مصادره شود. دانشجويان بايد مواظب باشند كه خود را به خواب زدن از به خواب رفتن خطرناك‌تر است. ابتكار در خصوص فضاي رسانه‌هاي حاكم بر رسانه‌هاي بين‌المللي نيز گفت: برخي خبرنگارهايي كه به ايران مي‌آمدند چند حكومتي و وابسته به دولت آمريكا بودند. آنها به دنبال پيام دانشجويان نبودند. بحث ما تروريسم و انتقام‌گيري نبود. حرف منطقي ما اين بود كه آيا مردم آمريكا از دخالت دولت آمريكا در امور كشورهاي ديگر راضي‌اند؟ آيا مي‌دانند كه ماليات‌هايي كه مي‌پردازند هزينه‌ بازي با سرنوشت كشورهاي ديگر مي‌شود؟ خبرنگاران ديگري هم بودند كه سعي داشتند صحبت ما را به درستي منعكس كنند و بگويند كه ما روشنفكر هستيم، نه تروريست. كار ما تنها ابزار اعتراض در آن شرايط بود. شايد اگر ابزار رسانه‌يي داشتيم اين اتفاق نمي‌افتاد. رسانه‌ها در آن زمان فضاي بسيار بسته‌اي داشتند. دانشجويان مجبور بودند به شيوه‌هايي متوسل شوند كه موج ايجاد كند. وي در ادامه گفت‌وگو با ايسنا به تحليل وضعيت جنبش دانشجويي ايران پرداخت و گفت: جنبش دانشجويي نقش بسزايي در تحولات جامعه‌ مدني ايران داشته است كه نبايد آن را ناديده گرفت. بايد به دانشجويان اجازه داد كه هويت تاريخي خود را بازيابند و رسالت كنوني خود را بشناسند. زنده بودن و استقلال جنبش دانشجويي و فضاي آزاد ابراز نظر، پشتوانه حركت تسخير لانه جاسوسي توسط دانشجويان بود. گاهي اوقات كاملا اين لوازم فراموش مي‌شود. فضاي دستوري و حكومتي براي جنبش‌هاي دانشجويي نتيجه‌بخش نيست. جامعه مدني ايران در اين سالها تحولات فراواني داشته و نقش جنبش دانشجويي در تحولات را نمي‌توان ناديده گرفت. آهنگ‌هايي كه براي خواب كردن جنبش دانشجويي نواخته مي‌شود جواب نمي‌دهد. بايد به اين جنبش فرصت داد تا هويت خود را بشناسد و مسووليت‌هايش را در دوره كنوني درك كند. ابتكار در ادامه اظهار داشت: تحولات بين‌المللي اكنون كاملا آشكار است نمي‌توانيم همان نگاه بيست و هفت سال پيش را داشته باشيم. بايد آگاهانه حركت كنيم. برخي مواقع درگيري‌هايي كه به كشور و انقلاب آسيب مي‌رساند را مي‌توان با ظرافت به پيش برد. امروز زبان حضور در عرصه‌ بين‌المللي، گفت‌وگوست ولي گفت‌وگويي كه منافع را تامين كند و از موضع مردم و با پشتوانه‌ قدرت آنها باشد. كما اينكه خيلي از اين مراحل در دولت آقاي خاتمي اتفاق افتاد. بايد شرايط امروز را سنجيد و اين كار جنبش دانشجويي است كه تحليل درستي داشته باشد. اگر به دانشجويان اصيل و مسلمان فرصت دهند، مي‌توانند به دور از فشار و نفوذ اصولي را كه انقلاب بر اساس آن شكل گرفته حفظ كنند. ابتكار تاكيد كرد: هزينه‌هاي زيادي براي تسخير لانه جاسوسي داديم كه ناشي از برنامه‌ريزي سوء رسانه‌هاي غربي براي تخريب وجهه بين‌المللي ما بود. اما منافعي هم داشت و آن موضع مستقل كشور و حكومت ما به عنوان جمهوري اسلامي ايران و جلوگيري از توطئه‌اي بود كه مي‌توانست شكل بگيرد. مشروح گفت‌وگوي ايسنا با معصومه ابتكار در مورد 13 آبان و تسخير لانه جاسوسي در لينك زير قابل مشاهده است.																							 
, شهيد آيت‌الله صدوقي سومين شهيد محراب نماينده‌ي امام خميني (ره) در استان و امام جمعه‌ي يزد بود و در آخرين نماز جمعه‌اش كه مصادف با يازدهم ماه مبارك رمضان 1402 مطابق با يازدهم تيرماه 1361 بود، بعد از اداي فريضه‌ي نماز جمعه ، در حالي كه جايگاه را ترك مي‌كرد، منافقي به وي نزديك شد و با به آغوش كشيدن او و منفجر كردن نارنجكي كه در دست داشت،‌ امام جمعه‌ي يزد را به شهادت رساند. حجت الاسلام و المسلمين محمدعلي صدوقي نماينده ولي فقيه در استان يزد و فرزند اين شهيد محراب در سالگرد اين حادثه‌ي دلخراش در گفت‌وگو با خبرنگار سرويس تاريخ خبرگزاري دانشجويان ايران (ايسنا)، منطقه يزد، با بيان اين ‌كه شهيد صدوقي مطلقا جداي از مردم نبود، رسيدگي به مشكلات مردم و محروميت‌هايي كه داشتند را از اقدامات اين شهيد محراب برشمرد و يادآور شد :« اين ارتباط تنگاتنگ تا آخر عمر شهيد صدوقي برقرار بود.» وي ادامه داد:« پيش از انقلاب شهيد صدوقي در آن خفقان نقش بسيار اساسي ومهمي را ايفا كرد. در سال هاي 57 و 58 كه رهبر انقلاب در ايران نبود، كانوني كه دستورات رهبري را مي‌گرفت و با استان‌هاي ديگر نيز در تماس بود، بيت شهيد صدوقي بود كه به جهت ارتباطي كه با امام(ره) داشت مبارزات را در كشور رهبري مي‌كرد.» امام جمعه يزد در ادامه اظهار داشت:«علاوه بر شجاعت و تدبير خوب، اداره مبارزه و مديريت بحران ايشان زبانزد همه بود و در عين حالي كه بيشترين اطلاعيه‌ها و پرشورترين مجالس در يزد برگزار مي‌شد و جو انقلابي بر پا بود كمترين خسارت و مشكلات را هم در استان يزد داشتيم كه اين امر معلول نقش مديريتي شهيد صدوقي بود.» نماينده ولي فقيه در استان يزد همچنين دربيان فعاليت‌هاي بعد از انقلاب شهيد صدوقي اظهار داشت:« مطابق آمار در سال‌هاي 57 و 58 با افت توليد مواجه بوديم و مخالفان انقلاب كه به دروغ دم از خلق مي‌زدند عمده فعاليتشان به تعطيلي كشاندن كارخانجات بود و در حالي كه استان يزد صنعتي بود اما در يزد با مديريت و نظارت شهيد صدوقي اجازه داده نشد افراد به اسم حمايت از خلق باعث ركود توليدات شوند و صنعت استان با رونق هر چه بيشتر حركت كرد.» صدوقي در ادامه با يادآوري نقش روحانيت در ابعاد فرهنگي، تبليغ دين ، پاسخگويي به شبهات، توسعه معنويت و اخلاق اسلامي در جامعه تصريح كرد:«شهيد صدوقي در اين راه تلاش‌هايي داشت و شايد رفتار، گفتار و كردار خود ايشان تربيت كننده بود.» امام جمعه يزد در ادامه با اشاره به جريان تدوين قانون اساسي خاطرنشان كرد:« در مجلس اول خبرگان قانون اساسي و در تدوين آن، در جوي كه آرا و افكار مختلفي در جامعه حاكم بود و تضاد افكار حتي در مجلس خبرگان قانون اساسي هم بودشهيد صدوقي به خوبي از مواضع اسلام دفاع كردند و در چارچوبي كه معتقد بود در كنار بزرگاني ديگر از جمله شهيد بهشتي و دستغيب و ... بدون كوتاهي ايستادگي كردند.» نماينده ولي فقيه در يزد ادامه داد: «شهيد صدوقي در جنگ تحميلي حمايت‌هاي مادي بسياري با جبهه و ارتباط نزديكي با فرماندهان از جمله مرحوم صياد شيرازي، مرحوم چمران و مرحوم خلبان بابايي داشتند. ايشان سعي مي‌كرد در اكثر عمليات‌ها در جبهه و در بين لشكريان اسلام حضور داشته باشد و روحيه مي‌دادند و در تداركات پشت جبهه كمك مي‌كردند.» وي در ادامه با يادآوري اينكه شهيد صدوقي از اولين ائمه جمعه‌هايي بود كه با صلاحديد امام(ره) انتخاب شدافزود:« ايشان در يزد نماز جمعه را شروع كردند. در جايگاه خطيب جمعه با مسائل اخلاقي كه بيان مي‌كردند امر به تقوا مي‌كردند و مردم نمونه‌ي عملي اين حرف‌ها را در ايشان مي‌ديدند كه اثرات بسيار داشت.» امام جمعه يزد همچنين ادامه داد:« در موضع گيري‌هاي سياسي نسبت به جريان‌هاي مختلفي كه در هنگام انقلاب يا بعد از آن رخ داد شهيد صدوقي جبهه گيري محكمي داشت. به عنوان نمونه مجاهدين خلق در كمتر شهري بود كه دفتر نداشته باشند و وقتي كه خواستند در يزد دفتري باز كنند و ادعا ‌كردند كه مورد تاييد امام(ره) و آقاي طالقاني هستند چون شهيد صدوقي مي‌دانست دروغ مي‌گويند مهلت چند روزه به آن‌ها داد كه تاييديه بياورند و گرنه دفترشان را ببندند و چون تاييديه نياوردند ايشان در مقابلشان ايستاد و آن‌ها نتوانستند دفتر خود و تبليغات گسترده‌شان را نظير ساير شهرها در استان يزد داشته باشند.» نماينده ولي فقيه در استان يزد در ادامه به يادآوري وضعيت تحصيلات شهيد صدوقي پرداخت و گفت:« دوران تحصيل ايشان بيشتر در قم سپري شده و توفيق شركت در كلاس‌هاي موسس حوزه علميه قم شيخ عبدالكريم حائري يزدي را داشتند و از آن‌جا كه روحيه خدمتگزاري به طلاب را داشتند و مورد اعتماد مرحوم حائري يزدي بودند كليه كارهاي مديريتي حوزه از قبيل امور مالي حوزه و رسيدگي به مشكلات و مسائل مالي و اخلاقي طلاب از طرف مرحوم حائري يزدي به ايشان محول شده بود و در زمان آيت الله بروجردي نيز وضعيت به همين شكل بود.» وي با بيان اينكه حافظه‌ي قوي و استعداد شهيد صدوقي باعث شد وي در مدت زمان كوتاهي به مرتبه اجتهاد برسد و از مدرسين به نام حوزه علميه قم شود،به جريان شهادت وي اشاره كرد وافزود:« مسئوليت ترور ايشان را گروه منافقين خلق به عهده گرفت. منافقين و دشمنان نظام در مرحله اول ترور شخصيت اركان نظام و بازوان امام(ره) را در دستور كار قرار دادند و در اين مرحله آنها نمي‌خواستند بهشتي‌ها و صدوقي‌ها را به اين نحو ترور كنند چون عكس‌العملش بد بود.» وي افزود:« آن‌ها تلاش داشتند كه ترور شخصيت كنند، فرد باشد ولي آبرو و حيثيتي بين مردم نداشته باشد بنابراين در يك برهه از زمان شخصيت‌هاي اين چنين را مورد افترا و تهمت و مسائل مختلف قرار دادند و ليكن با توجه به جايگاهي كه در بين مردم داشتند ترور شخصيت اثري نكرد و در نهايت تصميم به ترور فيزيكي اشخاص گرفتند.» فرزند شهيد صدوقي در پايان يادآور شد:« در جمعه 11 تيرماه 61 مصادف با دهم ماه مبارك رمضان بعد از اين‌كه نماز جمعه عصر را اقامه كردند و مي‌آمدند تا سوار ماشين شوند تا به طرف منزل بيايند، يك نفر از پشت ايشان را بغل و ضامن نارنجك را مي‌كشد و باعث مي‌شود ايشان در لحظات اول شهيد شوند ،جراحات به حدي بود كه ناحيه پشت و كمر ايشان از بين رفت.»																							 
, مجلس اعلاي انقلاب اسلامي، حزب دموكرات كردستان و اتحاديه‌ي ميهني كردستان از گروههاي معارض عراقي هستند كه از زمان تشكيل با حكومت حاكم مبارزه كرده‌اند و اكنون پس از سقوط صدام مي‌توانند نقش تعيين كننده‌اي در آينده‌ي عراق داشته باشند. خبرنگار گروه تاريخ ايسنا با هدف مرور كوتاه تاريخچه‌ي اين گروهها گفت‌وگوهايي با نمايندگان دو گروه اصلي «كرد» عراقي در ايران و يك عضو مجلس اعلاي انقلاب اسلامي عراق،انجام داده است. محمدهادي اسدي، عضو كميته‌ي سياسي مجلس اعلاي انقلاب اسلامي عراق، در اين باره گفت:« مجلس اعلا در اوايل سال 1983 ميلادي در زمان جنگ عراق عليه ايران تاسيس شد و گروه‌هاي سياسي، مجاهدين عراقي، حزب الدعوه، سازمان عمل اسلامي و مجاهدين مستقل ديگر به عضويت آن درآمدند.در ابتدا آيت‌الله محمدباقر حكيم به عنوان سخنگوي مجلس اعلا انتخاب شد و بعد در سال 1986 ميلادي ايشان رييس مجلس اعلا شدند.» وي افزود:« از سال 1986 ميلادي برخي از گروههاي اسلامي مانند حزب الدعوه با وجود عضويت در هيات عمومي مجلس اعلا در اجتماعات اين مجلس شركت نكردند.» وي تصريح كرد:« مجلس اعلا از زمان تشكيل تا شروع جنگ آمريكا با عراق، عمليات‌هاي زيادي را عليه رژيم حاكم انجام داد و در سال 2002 ميلادي چهار بار با موشك كاخ صدام را زد.» مسوول واحد اطلاع‌رساني مجلس اعلاء با يادآوري اين كه آيت‌الله حكيم از سال 1980 ميلادي به ايران آمد، اظهار داشت:« مجلس اعلا همواره روابط خوبي با احزاب كرد عراق داشته است، فقط در سال 1996 ميلادي مشكل كوچكي با حزب دموكرات كردستان عراق پيدا كرد كه پس از مدتي روابط مجددا خوب شد.» اسدي با تاكيد بر اينكه مجلس اعلا با تمام همسايگان عراق رابطه‌اي خوب دارد ، اضافه كرد:« مجلس اعلاء معتقد است كه مردم عراق بايد بر سرنوشت خود حاكم شوند و حكومت كشور را انتخاب كنند.» همچنين دانا مجيد، نماينده‌ي اتحاديه‌ي ميهني كردستان عراق در ايران، روند تشكيل اين اتحاديه را چنين تشريح كرد:« پس از شكست انقلاب كردها در كردستان عراق مبارزاني كه به رهبري جلال طالباني در سوريه اجتماع كرده بودند، اتحاديه‌ي ميهني كردستان را تشكيل دادند. اين اتحاديه پس از يكسال نيروهاي خود را براي مبارزه‌ي مسلحانه با رژيم عراق آماده كرد و انقلاب آنها هنوز هم ادامه دارد.» وي ادامه داد:« اتحاديه‌ي ميهمي كردستان با حزب دموكرات كردستان،اختلاف‌هايي داشته است‌ودرگيري‌هاي مسلحانه‌اي ميان اين دو گروه ايجاد شده است.» وي درباره‌ي روابط اتحاديه‌ي ميهني كردستان با كشورهاي همسايه‌ي عراق توضيح داد:« اتحاديه، رابطه‌ي خوبي با سوريه دارد و پس از سقوط شاه در ايران ارتباط مناسبي را با اين كشور برقرار كرد. ايران در سال 1991 ميلادي مرزهاي خود را به روي يك ميليون كرد عراقي كه از بمباران شيميايي حلبچه آسيب ديده بودند باز كرد. در مجموع رابطه‌ي اتحاديه با كشورهاي همسايه خوب است.» مجيد با تاكيد بر اين كه اتحاديه‌ي ميهني كردستان همواره پشتيبان مردم فلسطين بوده است، گفت:« صدام در كشور عراق يك ديكتاتور بود و ديكتاتورها هم فكر مي‌كنند همه‌ي مردم با آنها هستند. سالها رژيم در رفراندوم‌ها فقط گزينه‌ي “نعم” (بلي) را مطرح مي‌كرد و اطرافيان صدام نيز به او نمي‌گفتند كه پايگاه مردمي ندارد. همچنين صدام بارها از سلاح‌هاي شيميايي و بيولوژيكي عليه نيروهاي «كرد» استفاده كرد، ولي نتوانست ما را نابود كند.» پيرود ابراهيم نماينده‌ي حزب دموكرات كردستان عراق، نيز در گفت‌وگو با خبرنگار گروه تاريخ ايسنا اظهار داشت:« حزب دموكرات كردستان عراق در سال 1946 ميلادي به رهبري ملامصطفي بارزاني در عراق تشكيل شد و تاكنون 12 كنگره برگزار كرده است.» وي ادامه داد:« مصطفي بارزاني از سال 1932 ميليادي مبارزه‌ي خود را عليه رژيم آغاز كرد. وي در سال 1946 ميلادي به ايران آمد و پس از چند سال مجددا با پيش مرگهاي خود به عراق بازگشت. بارزاني در سال 1958 ميلادي به شوروي پناهنده شد و پس از مدتي بار ديگر براي مبارزه به عراق رفت.» وي تصريح كرد:« حزب دموكرات تا سال 1961 ميلادي مبارزه‌ي مسلحانه نمي‌كرد ولي بعد از آن در كوهستانهاي كردستان شروع به مبارزه كرد.آمريكا و شوروي نيز در دوره‌اي به حزب دموكرات كمك مي‌كردند.» «ابراهيم» با بيان اينكه صدام با هيچ اسلحه‌اي نتوانست حزب دموكرات را از ميان ببرد، اضافه كرد:« ما حكومت مستقل و جمهوري كردستان نمي‌خواهيم و همواره با خانواده‌ي حكيم (مجلس اعلاء) رابطه‌ي خوبي داشته‌ايم.» وي بيان داشت:« در ميان كشورهاي همسايه تنها تركيه همواره براي اقدام عليه كردها دنبال بهانه بوده و حزب دموكرات با اين كشور مشكل داشته است. ما عليه آمريكا هستيم و اين كشور اكنون بر ما مسلط شده است؛آمريكا چندين بار با شاه ايران و حكومت عراق براي ضربه زدن به كردها، توافق كرد و ما به همين دليل موافق اين كشور نيستيم.» وي در پايان تاكيد كرد:« حكومت آينده‌ي عراق بايد دموكراتيك و فدرالي باشد و نيروهاي معارض عراقي با حكومت اجنبي بر عراق مخالف هستند.»																							 
, گذر زمان و تغيير شرايط، جوان پرشور سال‌هاي مبارزه را به مسير اصلاح‌طلبي صرف كشانده است و امروز ظاهرا بيشتر از هر كاري به مبارزات پارلمانتاريستي براي تحقق اهدافش مي انديشد. انقلاب اسلامي ايران اتفاقي است كه هيچ انديشمند سياسي از كنار آن به راحتي نمي گذرد. انقلابي كه به گفته برخي از بزرگان انديشه، انقلابي از نوع چهارم بود؛ انقلاب پابرهنگان. انقلابي كه صرفا يك طبقه هويتمداري مثل كارگر يا كشاورز پرچمدار آن نبود بلكه تمام اقشار و گروههاي مردمي از هر طبقه در آن نقش آفريدند و به حق، مردمي‌ترين انقلاب جهان نام گرفت. اكنون پس از گذشت 27 سال، اين اتفاق بزرگ به مرور در قامت واقعه‌اي تاريخي و قابل تحليل به دور از حب و بغض‌ها خودنمايي مي‌كند. آرمان‌هاي انقلاب اسلامي چه بود؟ چه عاملي مردم را به شورش و طغيان عليه حاكميت كشاند؟ چه جرياناتي در انقلاب اسلامي فعال بودند؟ و انقلاب از كجا شروع شد؟ با نبوي از سوال آخر شروع مي‌كنيم. او مي‌گويد: «درباره انقلاب دو تحليل وجود دارد. برخي معتقدند انقلاب جرياني پيوسته با نهضت‌هاي آزادي‌خواه، عدالت‌طلب و ضد استعمار قبل از خود و در ادامه آنهاست و تحليل ديگري آن را حركتي كاملا جدا از نهضت‌هاي پيشين قلمداد مي‌كند.» روند و سرعت شكل‌گيري و پيروزي انقلاب اسلامي ايران در نگاه تحليل‌گران حيرت‌آور بود. نبوي در ادامه، تحليل‌هاي برآمده از حيرت موافقان و مخالفان را چنين ذكر مي‌كند: «برخي ريشه‌ انقلاب اسلامي را حد اكثر به نهضت امام (ره) در سال 41 وصل مي‌كنند و منشاء آن را قيام 15 خرداد 42 مي‌دانند. در نظر اينان هيچ ارتباطي بين نهضت مشروطه، ملي شدن صنعت نفت و ساير تحولات اجتماعي با انقلاب اسلامي وجود ندارد. شايد فقط پيشينه فكري و تشكيلاتي انقلاب را جريان مرحوم شيخ فضل‌الله نوري و فداييان اسلام بدانند.» وي مي‌گويد: «برخي روشنفكران لاييك و حتي مسلمان با تحليل مشابه دسته اول، آن را نه تنها تداوم نهضت‌هاي قبل نمي‌دانند بلكه انقلاب را از منظر آرمان مقابله با استبداد، در مقابل آن نهضت‌ها ارزيابي مي‌كنند. برخي هواداران نظام گذشته هم انقلاب را حركتي مشكوك و وابسته به خارج براي مقابله با آنچه كه انقلاب سفيد و رسيدن به دروازه‌هاي تمدن بزرگ ناميده مي‌شد قلمداد مي‌كنند.» نبوي مي‌افزايد: «دو دسته روشنفكران و سلطنت‌طلبان پيش گفته يك نوع نگاه دارند اما از دو منظر به انقلاب نگاه مي‌كنند. دسته دوم نهضت مصدق و مشروطه را هم قبول ندارد اما دسته اول اينها را قبول دارد اما انقلاب را تكميل‌كننده‌ آنها نمي‌داند.» نبوي پيكار، مجاهدين خلق (منافقين) و برخي گروههاي ماركسيستي در اوايل انقلاب را جزو دسته اول مي‌داند و مي‌گويد: «پيكاري‌ها چند روز بعد از پيروزي انقلاب اعلام كردند: انقلاب مرد، زنده باد انقلاب. سازمان مجاهدين خلق (منافقين) هم علي‌رغم اينكه معتقدم از ابتدا انقلاب را قبول نداشت اما همراهي كرد تا بتواند سوار جريان انقلاب شود. آنها مي‌خواستند فرماندهي انقلاب را به دست گيرند و بعد از نظر خودشان انقلاب واقعي به پا كنند. يعني در اين زمينه با ماركسيست‌ها مشترك بودند. ماركسيست‌ها فكر مي‌كردند انقلاب ما بورژوا دموكراتيك، نظير روسيه 1917 است و خيلي زود بايد انقلاب بلشويكي و انقلاب طبقه كارگر صورت گيرد. اين جريان‌ها و روشن شدن ماهيتشان به مرور ناچار به جدايي از انقلاب شد و حتي علنا به مقابله مسلحانه پرداختند.» وي با اعتقاد به پيوسته بودن انقلاب اسلامي با جنبش‌هاي پيشين، خاطرنشان كرد: «خواسته‌هاي مردم و نخبگان در حركت انقلاب اسلامي همان خواسته‌هاي ضد استبدادي و ضد استعماري بود كه در نهضت مشروطه، نهضت جنگل، جنبش‌هاي شيخ محمد خياباني و محمدتقي خان پسيان، نهصت ملي شدن نفت و نهضت امام خميني (ره) در سال 41 و حتي مبارزات مسلحانه دنبال مي‌شد. يعني حركت انقلاب اسلامي گسست در تاريخ مبارزات ملت ايران نبود بلكه نهضتي در همان جهت بود با اين تفاوت كه در اين مرحله و اين بار اسلام انقلابي، موتور محرك حركت بود و رهبري امام (ره) نهضت را به عهده گرفت و توانست با بهره‌گيري از بهترين شرايط بين‌المللي نهضت را پيروز كند.» نبوي در ادامه گفت‌وگو با ايسنا، تفاوت‌هاي روشن‌تري از انقلاب اسلامي با نهضت‌هاي پيشين را ارائه كرد: «نهضت‌هاي قبلي هيچ كدام نتوانستند سلطه استبداد و استعمار را در درازمدت از بين ببرند، ولي انقلاب اسلامي توانست ريشه‌ نظام استبدادي و وابسته به استعمار را از جا بكند. اگر بعدها اتفاقي هم بيفتد، ادامه نظام قبل نيست بلكه حركتي جديد است.» به اعتقاد وي، دو خصيصه‌ اسلام انقلابي و رهبري بي‌بديل و ممتاز امام (ره) انقلاب اسلامي را به مردمي‌ترين انقلاب جهان مبدل كرد؛ در حالي كه در نهضت‌هاي پيشين با وجود همراهي‌هاي برخي از اقشار، توده مردم در نهضت غايب بودند. حتي گاهي در مقابل آن مي‌ايستادند. يكي ديگر از تفاوت‌هاي مهم اين انقلاب با نهضت‌هاي قبلي گستره توده‌اي اين انقلاب است و اين نيز هنر اسلام انقلابي و رهبري ممتاز و منحصر به فرد امام (ره) بود.» بر خلاف تحليل بسياري از گروهها، نبوي معتقد است: «رژيم سابق ايران تا آخرين لحظه تحت سلطه انگلستان بود، اما سياست‌هاي كارتر فضا و شرايط حركت را در جامعه ايجاد كرد؛ عين همان شرايطي كه در انقلاب مشروطه و نهضت ملي در اثر تضاد قدرت‌هاي خارجي، ايجاد شد. اما انقلاب اسلامي به بركت وجود رهبري امام (ره) و اسلام انقلابي توانست از اين تضادها بهترين بهره را بگيرد و نظام شاهنشاهي را سرنگون كند.» سازمان مجاهدين انقلاب اسلامي ايران معتقد است پيش از پيروزي انقلاب، انگليس امپرياليست مسلط در ايران بوده است. اشارات امروز نبوي هم مويد تاكيد آنها بر همين نظر است: «تحليل من اين است كه انگلستان رژيم پهلوي را با كودتاي 1299 روي كار آورد و در شهريور 1320 هم كنار رفتن رضاخان تنها بر اساس شرايط خاص جنگي بود. گرايش يافتن رضاخان به آلمان را قبول ندارم. رضاخان تا آخرين لحظه سر سپرده انگليس بود، ولي شرايط و ضرورت اشغال دوجانبه ايران، انگلستان را مجبور كرد سمبل استبداد را بركنار و پسر جوانش كه هنوز سابقه حكومت نداشت را به عنوان يك شاه به ظاهر دموكرات بر تخت نشاند. به همين دليل است كه بعد از كنار رفتن رضا شاه تمام هيات حاكمه زمان رضا شاه همچنان به حيات سياسي خود ادامه داد.» نبوي مي‌گويد: «در تمام دوره پهلوي دوم هم انگليس كماكان نقش تعيين‌كننده‌تري به عنوان استعمار مسلط در ايران داشته است. حتي كودتاي 28 مرداد يك كودتاي انگليسي با پشتيباني آمريكاست. اينكه اعتقاد به سلطه آمريكا بر ايران، پيش از پيروزي انقلاب بخصوص در ميان روشنفكران چپ زياد است، عمدتا ناشي از آن است كه شوروي در دوران جنگ سرد آمريكا را رقيب اصلي و تضاد عمده خود مي‌دانست و در تمام جهان و از جمله ايران، تلاش داشت نقش آمريكا را پر رنگ جلوه دهد و حتي در كودتاي 28 مرداد براي جلوگيري از نفوذ آمريكا، به نهضت ملي پشت كرده و با انگليس همراهي كرد و پس از كودتا نيز تلاش مي‌كرد نقش آمريكا در كودتا و كلا در ايران را پررنگ‌تر جلوه دهد. در تضادهايي كه بين آمريكا و انگليس در ايران بود، آمريكا خواهان سهم بيشتري بود و در هر مرحله‌اي سهم خود را بيشتر كرد.» وي با رد ادعاي برخي افراد، توضيح مي‌دهد: «انقلاب اسلامي قطعا خواست آمريكا نبود؛ خواست آمريكا، عقب نشاندن بيشتر انگليس در ايران و شعار جهاني‌اش دفاع از حقوق بشر، براي مقابله با جنبش‌هاي چپ و انقلابي بود و چنين شرايطي زمينه‌ بروز و ظهور و رشد انقلاب را فراهم كرد. از مقطعي هم، ديگر امكان جلوگيري از انقلاب براي هيچ كس وجود نداشت. وقتي حركت، به عظيم‌ترين انقلاب مردمي دنيا تبديل شد، ديگر نمي‌شد با روش‌هاي عقلايي جلوي وقوع انقلاب را گرفت و شايد حضور هايزر در ايران براي جلوگيري از حركت‌هاي غير عقلايي رژيم، كه ممكن بود پاي شوروي را به ايران باز كند، بود.» نگاه امروزي به انقلاب اسلامي ايران يك سوال را در ذهن متبادر مي‌كند: چه چيزي باعث طغيان طوفاني مردم عليه شاه شد به طوري كه آنها تا سرنگوني شاه و اخراجش از كشور كوتاه نيامدند؟ نبوي مي‌گويد: «در نظام گذشته دو مشكل عمده داشتيم، يكي وابستگي و يكي هم استبداد. امام (ره) اين دو مشكل را به زبان عاميانه براي مردم ملموس كرد. سخنان امام (ره) راجع به كاپيتولاسيون، مردم فهم بود؛ در حالي كه مردم به طور عادي، نه وابستگي برايشان ملموس است و نه استبداد.» وي ادامه مي‌دهد: «فضاي اختناق در آن زمان ارتباط توده با نخبگان را ضعيف كرده بود، به همين دليل در سال‌هاي قبل از 39 مبارزات ضد استبدادي و ضد استعماري از سطح اقشار دانشجو و روشنفكر تجاوز نكرد و به حركت مردمي تبديل نشد. پس از باز شدن فضاي سياسي در آن سال بود كه به عنوان مثال دعوت جبهه ملي به تجمع در ميدان جلاليه (پارك لاله امروز) با استقبال 200 هزار نفري مواجه شد. به هر حال تا سال 56 كساني كه عليه رژيم مبارزه مي‌كردند حتي بعضا از سوي مردم، خرابكار تلقي مي‌شدند و مسافرت شاه به شهرها حتي در مواردي با استقبال پرشور همراه بود. اما در انقلاب به دليل رهبري امام (ره) و ميدان‌داري اسلام انقلابي، تعداد زيادي از دانشجويان و طلبه‌هاي جوان، با استفاده از فضاي نسبتا باز ايجاد شده، توانستند درباره استبداد و استعمار عصر پهلوي روشنگري كنند و دغدغه‌هاي نهضت را با مردم در ميان بگذارند.» نبوي فساد را از عوامل ديگر طغيان مردم عليه شاه عنوان مي‌كند و مي‌گويد: «فساد شديدي كه در اواخر گريبان نظام استبدادي را گرفته بود در مردم اثر منفي زيادي گذاشت. عامل ديگر هم غرور شاه و احساس خدايگاني وي بود. اين براي مردم كاملا ملموس بود و به آن اعتراض داشتند. شاه پس از 15 خرداد 42 خيال مي‌كرد به سلطنت ابدي دست يافته و در برخورد با روشنفكران و بخصوص روحانيت حتي الفاظ ركيك به كار مي‌برد. اعلام حكومت تك حزبي و اجبار همه به عضويت در حزب رستاخيز نمونه ديگر و قابل فهم بود. در نگاه مردم كم كم همه مشكلات به گردن شاه مي‌افتاد و همه مي‌فهميدند كه هويدا - نخست وزير وقت - از خود هويتي ندارد، همه‌كاره شاه است و مظهر همه‌ مظالم و مفاسد و وابستگي‌ها و گرفتاري‌ها شاه است.» نبوي دقيقا نمي‌داند شعار استقلال، آزادي، جمهوري اسلامي از چه زماني شروع و از زبان چه كسي اولين بار اعلام شد، اما در عين حال مي‌گويد: «اوايل استقلال، آزادي، حكومت اسلامي مطرح مي‌شد و با تاييد محكم امام (ره) از جمهوريت در پاريس شعار به جمهوري تغيير كرد. شعار استقلال، آزادي، جمهوري اسلامي مفهوم مقابله با استبداد و استعمار و اشاره به اسلام انقلابي به عنوان محركي براي تحقق استقلال و آزادي را در خود دارد. من نمي‌دانم اين شعار را چه كسي طراحي كرد ولي شعار بسيار بجا و درستي بود. جمهوري اسلامي سمبل مقابله با استعمار و استبداد و دفاع از مردم‌سالاري ديني است. همان چيزي كه سال‌ها مي گفتيم در اين شعار است و اين اصلي‌ترين و مهمترين شعار انقلاب اسلامي بود و هيچ شعاري پررونق‌تر و مطرح‌تر از اين در جريان انقلاب اسلامي وجود نداشت.» آيا اين شعار به مانند آن سال‌ها مطالبات مردم را نمايندگي مي‌كند؟ عضو شوراي مركزي سازمان مجاهدين انقلاب اسلامي در اين باره به ايسنا مي‌گويد: «فكر مي‌كنم اين شعار اصول مطالبات را نمايندگي مي‌كند و از اين بابت شرايط تغيير نكرده است، با اين تفاوت كه امروز شعار استقلال كم و بيش تحقق يافته است. البته استقلال به مفهوم ايجاد يك جزيره جدا از دنيا و چيزي شبيه استقلال آلباني در دوره جنگ سرد نيست. تعريف ما از استقلال اين است كه مركز ثقل تصميم‌گيري كشور در داخل و توسط يك حاكميت دموكراتيك باشد. اين استقلال را امروز كم و بيش داريم و اين شعار انقلاب هم اكنون تثبيت شده است. البته بعد از فروپاشي شوروي و تك قطبي شدن جهان و استقرار نظم نوين جهاني، هيچ كشوري نمي‌تواند نسبت به حفظ استقلال خود اطمينان داشته باشد. ما معتقديم در شرايط كنوني تنها نظام‌هايي مي‌توانند اطمينان بيشتري نسبت به حفظ استقلال خود داشته باشند كه دموكراتيك باشند. امروز ديگر استقلال از نوع استقلال رژيم مرحوم جمال عبدالناصر در مصر هم قابل اتكا نيست. نظام‌هاي غير دموكراتيك حتي امكان حفظ استقلالشان را هم ندارند. يعني ما اگر امروز از آزادي و جمهوري اسلامي دفاع كنيم، در واقع از استقلال هم دفاع كرده‌ايم؛ چون يك نظام مستبد به راحتي استقلالش از بين مي‌رود. طالبان و صدام (كه تحليل فعلي من اين است كه هيچ كدام آنطور كه فكر مي‌كرديم وابسته نبودند) دو نمونه روشن هستند.» وي مي‌افزايد: «دوره‌ معامله ديكتاتورها با قدرت‌هاي بزرگ سپري شده است. صدام در حمله اول به كويت به معامله روي آورد و چراغ سبز هم گرفت، ولي بعد ديديد چه شد. دوره‌ پيروزي پينوشه‌ها بر آلندهها و زاهدي‌ها بر مصدق ها و پارك چون هيها در كره و ژنرال‌ها در تركيه به سر رسيده است. امروز پيوند استبداد داخلي با قدرت خارجي تداوم ندارد، چراكه در عصر ارتباطات گسترده امكان ماندگاري يك نظام استبدادي حتي با حمايت نظام جهاني وجود ندارد. به همين دليل است كه مي‌بينيم در بسياري از كشورهاي غير دموكراتيك خاورميانه هم اصلاحات تدريجي در حال اجراست.» نبوي بر تثبيت و نهادينه كردن شعار آزادي و جمهوري اسلامي تاكيد مي‌كند و مي‌گويد: «اين دو هدف در ابتداي انقلاب به دليل حركت‌هاي مسلحانه و تروريستي مخالفان انقلاب و آغاز جنگ، تا حدي مغفول واقع شد. در دوره سازندگي هم امكان كافي پرداختن به شعارهاي فوق به دست نيامد.» وي عصر اصلاحات را رويكرد جديد مردم براي تحقق اين دو هدف ارزيابي مي‌كند و توضيح مي‌دهد: «نامزدي خاتمي و شعارهايش يادآور شعارهاي مردم در انقلاب بود. به نظر من بعد از مجلس ششم و دولت اصلاحات، نه تنها تثبيت و نهادينه شدن اين دو شعار، بلكه حتي موجوديت و جمهوريت نظام به خطر افتاده است.» نبوي با اشاره به اهميت عدالت‌خواهي در نهضت‌هاي ايرانيان در سده اخير، مي‌گويد: «برخي سعي مي‌كنند شعار عدالت را در مقابل آزادي و جمهوري اسلامي قرار دهند، در حالي كه همه مي‌دانند شعار اوليه‌ جنبش ضد استبدادي و آزاديخواهانه مشروطه، تشكيل عدالتخانه بود. به علاوه، عدالت در سايه آزادي قابل تحقق است و الا بدون آزادي هر ظالمي مي‌تواند ادعاي عدالت كند و هيچ كس هم توان و امكان تكذيب آن ادعا را ندارد؛ چون مخالف، آزادي ندارد. بنابراين اگر آزادي نباشد، عدالت قابل تحقق نيست. البته آزادي بدون عدالت هم متزلزل است. به عبارتي وقتي شعار آزادي و مردم‌سالاري ديني مي‌دهيم، بايد بتوانيم به دنبال آن عدالت را تحقق بخشيم، تا مستبدين و يكه‌سالاران نتوانند از بي‌عدالتي‌ها سوء استفاده و آزادي و مردم‌سالاري را محو و نابود كنند.» وي به ارتباط مطالبات مردم و شعارهاي انقلاب اسلامي اشاره و تاكيد مي‌كند: «مردم هميشه به فكر زندگي بهتر هستند و زندگي بهتر هم الزاما پول بيشتر نيست، احساس شخصيت و امنيت كردن و رفاه مادي داشتن است. در انقلاب و حتي دوم خرداد اگر مردم به دنبال استقلال، آزادي و يك حكومت مردم‌سالار و يا جامعه مدني بودند، براي تحقق همين خواسته‌شان بود و اگر امروز مي‌بينيد كه برخي از انقلاب و يا اصلاحات ناراضي هستند به دليل اين است كه احساس مي‌كنند زندگي‌شان بهتر نشده است. كساني كه در زندگي خصوصي مردم تفتيش مي‌كنند و يا آسايش و امنيت مردم را مورد تهديد قرار مي‌دهند حتي اگر صدها هزار تومان هم بدهند مردم احساس زندگي بهتر نخواهند كرد. به همين دليل بود كه ماركسيست‌ها نتوانستند رضايت مردم را جلب كنند. اتفاقا شاه همين كار را كرد، يعني در اواخر دوره به دليل افزايش جهش‌وار قيمت نفت توانست سطح رفاه جامعه را به مقدار زيادي بالا ببرد. اما باز هم مردم قيام كردند و علت آن هم همان طور كه گفتم استبداد، استعمار و فساد اداري و غرور شاه بود. لذا شعار عدالت و زندگي بهتر براي مردم در سايه سه شعار اصلي انقلاب و اصلاحات تحقق مي‌يابد.» مفاد برخي كتب درسي در تاريخ‌نگاري انقلاب اسلامي، پيوستگي نهضت‌ها و ارتباط آنها با انقلاب اسلامي ايران را نشان نمي‌دهد. نبوي در اين باره مي‌گويد: «آنچه در برخي كتاب‌هاي درسي مي‌آيد محصول تحليل آن دسته‌اي است كه نهضت امام (ره) را حركتي گسسته و جدا از نهضت‌هاي قبلي مي‌داند و متاسفانه اين‌گونه تحليل به سود انقلاب و نظام نيست.» وي مي‌گويد: «افتخارمان اين است كه صد سال پيش مجلس داير كرديم، حال اگر بگوييم اينها ربطي به انقلاب ما ندارد، صحت تحليل مخالفان انقلاب و سكولارها را تاييد كرده‌ايم كه اين انقلاب جرياني مشكوك و يا حركتي جدا از جنبش ضد استبداد و استعماري ملت ايران بوده است.» اين عضو شوراي مركزي سازمان مجاهدين انقلاب اسلامي ايران در ادامه گفت‌وگو با ايسنا نقش همه‌ گروه‌ها را تا شروع انقلاب مورد اشاره قرار مي‌دهد و مي‌افزايد: «همه گروه‌هاي مخالف رژيم سلطنتي در نهضتي كه از مشروطه شروع شد تا مقطع انقلاب اسلامي، يعني تا دو سال قبل از پيروزي انقلاب نقش داشتند. اما به نظر من در قيامي كه از سال 56 آغاز و به انقلاب منتهي شد تنها يك رهبر بود و توده مردم. هيچ كدام از احزاب و گروه‌ها و سازمان‌هاي سياسي از موتلفه گرفته تا گروه‌هاي مسلحانه هفت‌گانه سازمان مجاهدين انقلاب و ساير گروه‌ها در دو سال آخر نقش تعيين‌كننده نداشتند و اگر حركتي هم صورت مي‌گرفت در روند انقلاب تاثير تعيين‌كننده نداشت. برخي از گروههاي سياسي در آن زمان اطرافيان خود را به عدم ورود در مبارزه و پرداختن به مطالعه توصيه مي‌كردند، چراكه هيچ گروهي فرصت، امكان، قدرت و وسعت هدايت انقلاب را نداشت. حتي معتقدم همه گروهها در آن دو سال پاياني منفعل بودند و فقط امام (ره) بود كه رهبري مي‌كرد و نوارهاي سخنراني او به صورت مردمي و غير تشكيلاتي پخش مي‌شد.» اسلام انقلابي مفهومي است كه شايد امروز خيلي نتوان نسبت به آن درك درستي داشت. نبوي در اين باره مي‌گويد: «اسلام انقلابي اسلامي است كه براي دين در عرصه اجتماع نقش تحول‌ساز قائل است و روند قوام يافتن اين قرائت از اسلام از سال‌هاي 40 و 41 شروع شد. مرحوم بازرگان در دانشگاه‌ها تلاش داشت به روشنفكران نشان دهد كه اسلام با علم و دانش در تعارض نيست و در اين زمينه هم موفق بود. مرحوم شريعتي هم توانست نشان دهد كه اسلام با انقلابي‌گري و مبارزه در تعارض نيست. اين در آن زمان خيلي مهم بود. شهيد مطهري اسلام را در قامت يك مكتب با جهان‌بيني دقيق ارائه داد و ابعاد مختلف آن را شكافت. حضرت امام خميني (ره) مجموعه‌ اين افكار را به حوزه برد و نشان داد كه مرجع علاوه بر پاسخگويي به مسائل شرعي، وظيفه دارد نسبت به سرنوشت كشور و نظام بي‌تفاوت نبوده و نسبت به مسائل جامعه دغدغه داشته باشد و بدين ترتيب كار ديگر بزرگان را تكميل و تمام كرد و به همين دليل پرچمدار اسلام انقلابي شد.» به اعتقاد نبوي آنچه كه امروز بعضا به عنوان اسلام انقلابي ارائه مي‌شود با آنچه كه در آن زمان مطرح مي‌شد متفاوت است. «اسلام انقلابي امام (ره) در انقلاب همان قرائت خاتمي از اسلام در دوم خرداد است. اسلامي كه مدافع آزادي و استقلال و مردم‌سالاري بود؛ اما برخي از كساني كه امروز مدعي انقلابي‌گري‌اند رفتارشان مترادف استبداد است. به هيچ وجه نظر امام (ره) ايجاد حكومتي استبدادي نبود و ايشان حتي ولايت مطلقه فقيه را براي مقابله با استبداد و تحجر و محدود كردن حكومت به احكام اوليه شرعي مطرح كرد.» گفت‌وگو از خبرنگار ايسنا: اكبر بياتي صالح																							 
, به گزارش خبرگزاري دانشجويان ايران، ايسنا،‌ عضو سازمان مجاهدين انقلاب اسلامي كه چهارشنبه شب در سلسله جلسات انقلاب مشروطه در جبهه مشاركت سخن مي‌گفت،‌ درباره‌ي گفتمان قانون‌خواهي اظهار داشت: حاكميت قانون، اسم مستعار مقابله با خودكامگي و خودسري بوده است. تحليل فعالان عصر مشروطه اين بود كه عقب‌ماندگي علمي و فني و رهايي از خودكامگي را با حاكميت قانون جبران كنند، اما خيلي زود ميان آنها شكاف ايجاد شد. وي افزود: همه ايراني‌ها خواهان توسعه‌ي علمي، فني و اقتصادي هستند، اما براي رسيدن به آن، دو گرايش كلي وجود دارد؛ يك گرايش معتقد به توسعه‌ي آمرانه، استبدادي و از بالا به پايين است كه چنين گروههايي هم‌اكنون نيز وجود دارند. تاج‌زاده افزود: تصور نكنيد اين ديدگاه تنها در ميان چهره‌هاي متمايل به مذهب ديده مي‌شود، حتي در سكولارها نيز اين را مي‌بينيم. در محمدرضا پهلوي و حتي كمونيست‌ها نيز اين را مي‌بينيم كه به ديكتاتوري پرولتاريا معتقد بودند. وي با دفاع از ديدگاه مقابل اين جريان كه به توزيع قدرت معتقد است، گفت: تا وقتي قدرت متمركز است امكان ندارد شاهد قانون‌گرايي باشيم. معتقدم قانون‌گريزي و قانون‌ستيزي عكس‌العمل قانون‌گريزي و قانون‌ستيزي توسط دولتهاست است؛ به عبارتي قانون در ايران اسم مستعار سركوب، تحميل و اعمال خودكامگي توسط دولتها بوده؛ پس طبيعي است كه مردم در برابر آن مقاومت كنند. اين فعال سياسي كار فرهنگي براي حاكميت قانون را در ايران ناكافي خواند و گفت: نخبگان عصر مشروطه اگر مي‌توانستند خواسته‌هاي خود را با كار فرهنگي پيش ببرند، ديگر به سراغ مشروطه كردن حاكميت و تاسيس عدالت‌خانه نمي‌رفتند. تاج‌زاده در بخش ديگري از سخنانش تلقي مردم از دولت و فقه را كاملا ليبرالي عنوان كرد و گفت: دولت تا قبل از مشروطه نقش يك پاسبان را ايفا مي‌كرد و فقه ما هم بر اساس فرد بوده است، اما مردم و اين دو عنصر بعد از مشروطه دچار تحول شده‌اند. دولت به سمت مسووليت‌پذيري در همه‌ي زمينه‌ها پيش رفته است و شهروندان هم خواهان حل مشكلات از سوي دولت هستند. وي با اشاره به برخي نظرسنجي‌ها گفت: فضاي جامعه‌ي ما در بخش خواست‌هاي مردم از حكومت كاملا سوسياليستي است؛ چنان‌كه در نظرسنجي‌ها مردم با خصوصي‌سازي مخالفند. تاج‌زاده با اشاره به بحث مالكيت در جامعه‌ي ايران گفت: ما در جامعه‌ي ايران، متفكري كه منكر مالكيت خصوصي باشد، نداريم، در عين حال تفكر آنارشيسم هم نداشته‌ايم اما چرا مالكيت خصوصي هرگز در ايران تمركز نداشته است؟. عضو جبهه مشاركت در بخش پاياني اظهارتش با تاكيد بر توزيع قوا در اركان حكومتي گفت: اگر اين اتفاق بيفتد شاهد رشد فرهنگ قانون‌گرايي خواهيم بود. تاج‌زاده هم‌چنين در پاسخ به يكي از حضار كه گفت طرفداران تمركز قدرت، توزيع قدرت را باعث ناكارآمدي و ضعف در برابر دشمن خارجي مي‌دانند، گفت: در جهان امروز مشخص است كه نظام‌هايي كه استبدادي و يا خواهان تمركز هستند بيشتر در معرض خطر حمله‌ي دشمن خارجي هستند. از سويي درباره‌ي ناكارآمدي بايد بگويم كه بررسي‌ها نشان مي‌دهد عناصر مهمي مثل امنيت كارآمدي اقتصادي، رشد فرهنگي و ارزش‌هاي اخلاقي، اعتبار ملي، اميد به آينده و ... وقتي كه توزيع قدرت وجود داشته، بيشتر حفظ مي‌شود. هم‌چنين «دكتر محبي» پژوهشگر و استاد دانشگاه طي سخناني گفت: مطالبه دسته‌جمعي جامعه براي دستيابي به قانون و قانون‌خواهي در ايران هنوز به وجود نيامده و يا ناقص است، در حالي كه سابقه‌ي اين مطالبه به شروع توسعه در جامعه ايران و دوره عباس ميرزا برمي‌گردد. وي مواجهه ايرانيان با غرب را كه در حال رشد بود، بسترساز اين مطالبه عنوان كرد و گفت: قانون امري تلقي مي‌شد كه در غرب آمده است و تلاش‌هاي زيادي شد كه بتوان آن را با فرهنگ و سنت‌هاي كشور تطبيق داد. محبي يكي از مباحث مهم را آنچه مواجهه شريعت با قانون خواند، عنوان كرد و گفت: در جوامع غربي نظام قانوني از زماني شروع شد كه در نهادهاي ديني اصلاحات اساسي رخ داد، اما در ايران به‌جز تلاش‌هايي كه مرحوم نائيني كرد و متاسفانه خود نيز آن را دنبال نكرد و حتي بنا به نقلي بعدها از نوشتن كتاب معروفش پشيمان شد، هيچ‌كس اين امر را دنبال نكرد. وي با تاكيد بر الزام شريعت به پوشيدن لباس قانون در بخش‌ها و واگذاري برخي ديگر به خرد جمعي با حاكميت قانون گفت: البته بايد گفت كه تضعيف دين در ايران به نفع هيچ‌كس نيست؛ چرا كه بسياري از بنيادهاي اجتماعي را از بين مي‌برد. محبي در بخش ديگري از سخنانش گفت: يكي از مشكلات جوامعي مثل جامعه ما قانون‌گريزي و قانون‌ستيزي است و يكي از علت‌هاي اين امر هم اجرانشدن خوب قانون به وسيله مجريان بوده است كه بهنگام و عمومي نيست. وي گفت: گفتمان قانون‌خواهي در جوامع غربي زماني جا افتاده كه فرديت و مالكيت در آن جوامع به رسميت شناخته شده اما در جامعه ما آن‌چه زياد مهم نيست فرد است.																							 
, به گزارش خبرنگار آموزشي خبرگزاري دانشجويان ايران(ايسنا)، دكتر رحيمي، رييس سازمان سنجش آموزش كشور در سخناني در اين مراسم اظهار داشت: در پي درخواست‌هاي پياپي سازمان سنجش، با معافيت برگزيدگان المپياد علمي دانشجويي موافقت شده كه اين معافيتها از امسال اجرا مي‌شود. وي با اشاره به پيشينه المپيادهاي علمي اظهار كرد: ‌المپيادهاي علمي دانشجويي از سال 1374 آغاز به كار كرده و در دو مرحله به صورت متمركز توسط سازمان سنجش برگزار مي‌شد كه در طول اين مدت هر ساله به رشته‌هاي مورد آزمون المپياد افزوده شده و در سال 83 اين المپيادها در 11 رشته عمده دانشگاهي شامل سه رشته در علوم انساني و اجتماعي (ادبيات، الهيات و معارف،‌ علوم اقتصادي)،‌ چهار رشته علوم پايه (رياضي، فيزيك، شيمي،‌ زيست) و چهار رشته فني و مهندسي (مهندسي برق،‌ مهندسي كامپيوتر، مهندسي مكانيك و مهندسي عمران) برگزار شد. وي افزود: ‌در طي چهار سال اخير رشته رياضي به صورت فرا ملي برگزار مي‌شود و به دليل حضور شركت‌كنندگان ساير كشورها، نحوه برگزاري آزمون رياضي كمي متفاوت با ساير رشته‌ها بود و نتايج مسابقات تيمي نيز بايد زودتر از ساير رشته‌ها اعلام مي‌شد كه بدين ترتيب در تابستان سال جاري از برگزيدگان اين آزمون تقدير به عمل آمد. وي با اشاره به اهميت و نقش بيشتر دانشگاه‌ها در سالهاي اخير خاطرنشان كرد: از سال گذشته المپياد علمي در دو رشته رياضي و مهندسي برق به صورت نيمه متمركز برگزار شد به نحوي كه يك مرحله آزمون توسط دانشگاه‌هاي تعيين شده در شش قطب برگزار و برگزيدگان آنها در يك رقابت كشوري در آزمون نهايي شركت مي‌كنند. دكتر رحيمي افزود: در سال جاري، 88 هزار و 652 نفر علا‌قمندي خود را براي شركت در اين 11 رشته اعلام كردند كه از اين تعداد 37 هزار نفر داوطلب دختر و مابقي داوطلبان پسر بودند و همزمان با آزمون كارشناسي ارشد در اين المپياد شركت كردند. وي در ادامه اظهار كرد: از اين تعداد 224 نفر در مرحله دوم واجد شرايط شدند و در آزمون دوم و نهايي المپياد كه در اواخر تير ماه سال جاري در دانشگاه شهيد بهشتي برگزار شد شركت كردند و در انتها 34 نفر به عنوان برگزيده نهايي انتخاب شدند. رييس سازمان سنجش در بيان معرفي برگزيدگان نهايي گفت: در رشته زبان و ادبيات فارسي سه نفر به ترتيب از دانشگاه تهران، دانشگاه تهران و دانشگاه علامه، در رشته الهيات و معارف اسلامي شرق، 4 نفر از دانشگاه تهران، علوم حديث، دانشگاه مذاهب اسلامي و علوم حديث (2 نفر مقام سوم)، در رشته علوم اقتصادي از دانشگاه تهران، بوعلي سينا و شهيد بهشتي، در رشته شيمي هر سه نفر از دانشگاه شريف، در رشته فيزيك هر سه نفر از دانشگاه شريف و در رشته رياضي هر سه نفر از دانشگاه شريف، در رشته زيست به ترتيب از دانشگاه اصفهان، دانشگاه تهران، دانشگاه تربيت معلم تهران، در رشته مهندسي برق، از دانشگاه تهران، چمران اهواز و شيراز، در رشته مهندسي عمران، از دانشگاه شريف، شيراز و تهران، در رشته مهندسي مكانيك از دانشگاه امير كبير و شريف، در رشته مهندسي كامپيوتر از دانشگاه اميركبير، شريف و تهران مقام‌هاي اول، دوم و سوم هر رشته را كسب كردند. دكتر رحيمي در پايان اظهار كرد:‌ در سال 1384 تعدادي رشته از جمله آمار و مهندسي شيمي به آزمونهاي المپياد افزوده مي‌شوند.																							 
, به گزارش خبرنگار سرويس آموزشي خبرگزاري دانشجويان ايران (ايسنا)، در پنجاهمين دوره آموزش دانشنامه تخصصي بورد دانشگاه‌هاي علوم پزشكي دكتر غلامرضا مهاجري، دكتر محمدزاده و دكتر مجيد بركتين رتبه‌هاي اول رشته‌هاي جراحي عمومي، پرتو درماني و روانپزشكي را كسب كردند. همچنين در بيست و دومين دوره آزمون گواهينامه تخصصي (پره بورد) دكتر محمد ميناكاري دكتر غلامرضا مهاجري رتبه دوم رشته جراحي عمومي - دكتر افشان رييس رتبه اول رشته جراحي اعصاب، دكتر رضا طاهريون رتبه سوم رشته جراحي مغز و اعصاب و دكتر عزت الله معمارزاده رتبه سوم رشته چشم را به دست آوردند.																							 
, وكيل دانشگاه و دانشجويان آسيب ديده در پرونده‌ي كوي دانشگاه، سال گذشته ‌?? / ‌? / ‌?? ضمن بيان اين مطلب،‌ تاريخ شفاهي وقايع تير ماه سال ‌?? و حادثه كوي دانشگاه را در گفت‌وگو با خبرنگار گروه تاريخ شفاهي خبرگزاري دانشجويان ايران (ايسنا)، بازگو كرد. وي گفت: حادثه ‌?? تير كه چهار سال است مشغله زندگي من است، حادثه‌اي لحظه‌اي نبوده و پيش‌زمينه‌هايي داشته كه به اين فاجعه‌ منجر شد. حوادثي كه بعد از نهضت دوم خرداد و شروع جنبش اصلاحات اتفاق افتاد، بيش از همه متوجه دانشگاه و دانشجويان بود،‌ چرا كه خاكريز جنبش دوم خرداد را دانشگاه مي‌دانستند. وي ياد‌آور شد:اعتراض به تعطيلي روزنامة سلام سبب اجتماع محدود و معمولي دانشجويان شد. شايد اين اجتماع محدود بهانه و فرصتي بود كه خشونت‌طلبان ضرب شست نشان دهند و به سركوب جريان دانشجويي بپردازند. وي تصريح كرد: بايد ابعاد واقعه ‌?? تير بايد كاملا شكافته شود تا امكان بازتوليد چنان وقايعي گرفته شود. رهامي با بيان اينكه در روز ‌?? تير سال ‌?? در شهرستان زنجان بر بالين يكي از بستگان نزديكش در بيمارستان بود، ‌خاطرنشان كرد: من از طريق اخبار رسانه‌ها و همچنين تلفن دوستان از واقعه مطلع شدم و روز شنبه به تهران آمدم، اين موضوع از سه جهت براي من اهميت داشت و من درباره‌اش حساس بودم. اول اينكه سالها دانشجوي دانشگاه تهران بودم و نوعي تعصب به اين دانشگاه داشتم و دوم اينكه عضو هيات علمي دانشكده حقوق دانشگاه بودم و تعدادي از مضروبان، دانشجوي خود من بودند؛ سوم اينكه مسوول يكي از دانشكده‌هاي دانشگاه تهران، يعني مجتمع آموزشي عالي قم، و عضو شوراي دانشگاه هستم. در روز دوشنبه استادان در مسجد كوي دانشگاه تحصن كرده بودند و من از جانب آنها انتخاب شدم كه در مسجد سخنراني كنم. در آن روز من، رييس دانشگاه تهران و معاونان ايشان در مسجد كوي سخنراني كرديم، بعد از آن در شوراي دانشگاه يك كميته براي پي‌گيري وقايع تشكيل شد. خانم دكتر كولايي (مديركل دانشجويي وقت دانشگاه تهران)، دكتر مقاري (معاون طرح و برنامه فعلي دانشگاه) و من، به عنوان كميته پي‌گيري وقايع كوي مسوول پي‌گيري مسئله و دستگيريها و همچنين شناسايي مسببان شديم. پس از تشكيل كميته ما ملاقاتهايي با مسوولان از جمله مقام معظم رهبري و آقاي شاهرودي، رييس قوه قضاييه كه بتازگي به جاي آقاي يزدي منصوب شده بود، داشتيم. حادثه ‌?? تير در زمان مسووليت آقاي يزدي اتفاق افتاد و با فاصله چند هفته آقاي شاهرودي به جاي او آمد. همچنين مشغول گرفتن اطلاعات از افرادي شديم كه شاهد ماجرا بودند، بار عمده پي‌گيري حقوقي به عهده من بود،‌ چرا كه حقوقدان بودم. از سويي سخنگوي كميته هم بودم. در حضور آقاي هاشمي شاهرودي بخش عمده مسائل را توضيح دادم، اما وكالت من از زماني شروع شد كه شكايتي از سوي دانشگاه تهران طرح شد و دادسراي نظامي تهران ماجرا را پي‌گيري كرد و كيفر خواستي تنظيم كرد و به دانشگاه اعلام كرد كه دانشگاه و دانشجويان وكيل خود را معرفي كنند و در دي ماه سال ‌?? بنده از طرف رييس دانشگاه به عنوان وكيل تام‌الاختيار دانشگاه تعيين شدم و دانشجويان هم مراجعه كردند و مرا به عنوان وكيل خود انتخاب كردند. در روزهاي اول حدود ‌?? نفر و در روزهاي بعد حدود ‌??? نفر وكالت‌نامه را امضا كردند و مرا برگزيدند. وكالت‌نامه در چند صفحه نوشته شد و از اين جهت كه من وكالت دانشجويان را بدون گرفتن دستمزد پذيرفته بودم، آنها براي گرفتن وكيل محدوديتي نداشتند. پرونده در شعبه ‌? دادسراي نظامي تهران مورد رسيدگي قرار گرفت و بنده نيز به عنوان وكيل تام‌الاختيار دانشگاه تهران و وكيل تام‌الاختيار دانشجويان آسيب‌ديده شروع به پي‌گيري حقوقي و قضايي مساله كردم و وارد جلسات دادگاه شدم. رهامي در خصوص كشته شدن عزت ابراهيم‌نژاد اظهار داشت: مرحوم عزت‌ ابراهيم‌نژاد از دانشجويان آن موقع دانشگاه تهران نبود. بلكه قبلا در دانشگاه شهيد چمران اهواز در رشته حقوق تحصيل كرده و بعد وارد خدمت سربازي شده بود. در دانشگاه تهران با دوستانش كه در سال ‌?? در مقاطع بالاتر در دانشگاه تهران تحصيل مي‌كردند ارتباط داشت و گفته مي‌شد كه براي آماده شدن براي كارشناسي ارشد زياد پيش دوستانش در كوي مي‌آمد. كشته شدن ايشان برابر با اسناد و مدارك موجود در شب حادثه واقع نشده، بلكه فرداي حادثه، يعني روز جمعه تيراندازي صورت گرفته است. حادثه ‌?? تير از بعد از ظهر پنج‌شنبه، هفدهم، شروع شده بود و بامداد روز جمعه اوج حادثه بوده است. شب‌هنگام نيروهاي خشونت‌طلب و سپس نيروي انتظامي وارد كوي دانشگاه شدند. درگيري و دستگيري‌ها آغاز شد و روز جمعه دوباره عده‌اي از خشونت‌طلبان به دانشگاه حمله كردند و دانشجويان نيز از داخل كوي با پرتاب سنگ به دفاع از خود پرداختند و اين مساله تا آخر روز جمعه ادامه يافت، بعد از نماز جمعه نيز تعداد زيادي موتورسوار از نيروهاي خشونت‌طلب به سمت كوي دانشگاه حركت كردند و درگيري تا غروب ادامه يافت. روز شنبه و يكشنبه نيز مردم وارد ماجرا شده بودند و گروههايي از خشونت‌طلبان نيز فرار كرده بودند. در روز جمعه كه دانشجويان از اتاقهايشان خارج مي‌شوند و در محوطه كوي به سمت در حركت مي‌كنند، نيروهاي انتظامي نيز حايل ميان آنها و گروه‌هاي خشونت‌طلب قرار مي‌گيرند و در تيراندازي‌اي كه به سمت دانشجويان مي‌شود، عزت ابراهيم‌نژاد مورد اصابت گلوله قرار مي‌گيرد و كشته مي‌شود. ‌ وي تاكيد كرد: در همان ايام مسئله دستگيري من به بهانه نوار اعترافات فرشاد ابراهيمي پيش آمد. او در خصوص ورود نيروهاي انتظامي به كوي دانشگاه و گرفتن چند سرباز گفت: تظاهراتي كه دانشجويان پس از توقيف روزنامه سلام انجام دادند و از اتاقهايشان به سمت درب كوي حركت كردند، با رسيدن مسوولان كلانتري يوسف‌آباد و صحبت‌هاي افسر كلانتري يوسف‌آباد دانشجويان بازگشته بودند و شايد بيش از ‌?? تا ‌??? نفر نبودند و حتي وقتي ما در حضور مقام معظم رهبري اين گزارش را ايراد كرديم و دكتر كوهي، مدير وقت كوي به رقم حداكثر ‌?? نفر اشاره كرد، مقام رهبري فرمودند بنا بر گزارشي كه من دارم، حتي كمتر از ‌?? نفر در بيرون كوي تجمع داشتند. بنابراين قضيه تمام شده بود و حتي شعار نيروي انتظامي تشكر تشكر از سوي دانشجويان نسبت به افسران گشت كلانتري يوسف‌آباد سر داده شده بود، اما بعد وقتي نيروهاي لباس شخصي و تشكيلات گارد و نيروهاي نوپو و نيروهاي ويژه مقابله با تجمعات وارد مي‌شوند، دانشجويان از يك طرف شروع به شعار دادن مي‌كنند و قضيه دوباره از سرگرفته مي‌شود. بخشي از نيروها از جمله تعدادي از سربازان نيز وارد كوي دانشگاه شده بودند. وقتي نيروها داخل كوي بودند و در قسمت‌هاي مختلف پخش شده بودند و حتي به قسمت دانشجويان خارجي رفته بودند (خودم مراجعه كردم و ديدم كه تعدادي از دانشجويان جمهوري آذربايجان و تاجيكستان مورد ضرب و جرح واقع شدند و تعدادي نيز در بلوكها ضرب و شتم شده بودند) دو سه تا از سربازها از بقيه جدا مي‌افتند و دانشجويان آنها را نگه داشتند، بدين منظور كه بگويند سربازان در داخل كوي دانشگاه چه مي‌كردند و اصلا بحث دستگير كردن و يا گروگان‌گيري مطرح نبوده است. سربازان نيروي انتظامي به صورت گروهي وارد كوي دانشگاه شده بودند، اما دليل پراكندگي بلوكها، سربازان هم پراكنده مي‌شوند، به طوري كه در بعضي بخشها فقط يكي دو سرباز باقي مي‌مانند. اين سربازان عمدتا سلاح سرد داشتند و طبيعي است كه در درگيري تن به تن تعداد زيادي دانشجو بر يكي دو سرباز غلبه پيدا مي‌كنند، ولي همه اين مسائل بعد از ورود نيروي انتظامي و بعد از جنگ مغلوبه‌اي بود كه با ورود نيروي انتظامي به داخل كوي دانشگاه اتفاق افتاد. اما اگر نيروي انتظامي همچون نيروهاي گشت يوسف‌آباد در خيابان مي‌ماندند و با دانشجويان در خارج از كوي صحبت مي‌كردند، اصولا كسي از افراد نيروي انتظامي در داخل كوي دانشگاه توسط دانشجويان نگهداري نمي‌شد. حتي دكتر كوهي در دادگاه با آوردن شهودي گفتند كه من از آقايان خواستم كمي عقب‌نشيني كنيد و ما تعداد كمي را هم كه در بيرون كوي هستند خودمان جمع‌آوري كنيم تا ماجرا فيصله پيدا كند. اما ايشان در دادگاه هم گفتند كه معاون نيروي انتظامي به نام ميراحمدي مرا هل داد. در آن موقع هنوز فرهاد نظري در صحنه حاضر نشده بود و ميراحمدي به كوهي گفته بود كه شما كنار برويد و كار نداشته باشيد، ما خودمان قضيه را حل مي‌كنيم و تعبير كوهي اين بود كه اگر آن مسائل صورت نمي‌گرفت، چه بسا مي‌توانست دانشجويان را به كوي برگرداند و مساله فيصله يابد، بنابراين ورود نيروي انتظامي به داخل كوي به دليل گروگان گرفتن كسي نبوده، بلكه بعد از آنكه درگيري شروع مي‌شود و نيروهاي انتظامي و افراد لباس شخصي و نيروهاي ويژه به كوي وارد مي‌شوند و در بلوكها پخش مي‌شوند و پس از ضرب و شتم بسياري از دانشجويان و دستگيري برخي از دانشجويان و انتقال بسياري از دانشجويان به داخل خودروهاي زرهي ويژه نيروي انتظامي، دو سه تا از سربازاني كه پرت افتاده بودند، در يك زيرزميني كه محل جمع‌آوري وسايل تبليغات بسيج دانشجويان و انجمن اسلامي دانشجويان بوده و در آنجا وسايل چون رنگ و پلاكارد وجود داشته نگهداري شده بودند، در حالي كه ادعا شده كه دانشجويان مي‌خواستند آن سربازان را آتش بزنند. كوهي نيز اعلام كرد كه بردن اين دو نفر به داخل زيرزمين به خاطر حفظ جان آنها بود، چرا كه دانشجويان عصباني شده بودند و امكان داشت به سربازاني كه به صورت منفرد در محوطه پراكنده بودند صدمه وارد شود و تعدادي از دانشجويان براي محافظت از آن سربازان، آنها را داخل زيرزمين بردند. مسوولان كوي وقتي كه دانشجويان خواستند در را باز كنند و به آنها حمله كنند، اعلام كردند كه اگر مي‌خواهيد ما را بزنيد، ولي با اينها كار نداشته باشيد، اينها بي‌تقصيرند. رهامي در بخش ديگري از سخنانش در گفت‌وگو با خبرنگار ايسنا خاطرنشان كرد: غير از عزت‌ ابراهيم‌نژاد، مدرك و سند قطعي درباره كشته شدن كسي به دست من نرسيده است. درباره زخمي‌ها نيز با توجه به اينكه دانشجويان ساكن كوي اغلب شهرستاني هستند و همان روزهاي اول اغلب فرار كردند و به شهرستانها رفتند، ما نتوانستيم به تمام زخمي‌ها دسترسي پيدا كنيم. آمارهايي كه دكتر كوهي و سايرين به ما مي‌دادند حدود ‌??? نفر بود كه از اين ميان ما توانستيم براي حدود ‌?? الي ‌?? نفر گواهي و ديه بگيريم، افرادي بودند كه از ناحيه پا، كتف و كمر تير خورده بودند، افرادي دچار شكستگي پا و دست شده بودند، يك نفر در اثر اصابت گلوله چشمش تخليه شده بود. اما تعدادي از مضروبان به دليل وحشت از شرايط آن ايام نه تنها به پزشكي قانوني مراجعه نكرده بودند،‌ بلكه فرار كرده بودند تا دستگير نشوند و بعدا براي اثبات ضرب و شتم آنها به لحاظ قانوني ما به گواهي پزشكي قانوني احتياج داشتيم، ‌در حالي كه آثار جراحت از بين رفته بود. وي در خصوص انگيزه حضور برخي افراد و شخصيتها در كوي دانشگاه يادآور شد: در قضاياي كوي دانشگاه تشخيص قصد باطني افرادي كه در آنجا حضور داشتند مشكل است. همه كساني كه در آنجا سخنراني كردند، قصد خود را آرام كردن اوضاع اعلام كردند. در آنجا كساني چون وزير كشور، معاون سياسي وزير كشور، و رييس شوراي شهر وقت سخنراني كردند، هرچند من خودم سخنراني را چندان مفيد نمي‌دانستم، چرا كه ممكن بود در همان سخنراني‌ها سر و صدا و درگيري دوباره ايجاد شود. حضور شخصيتها به جهت تسكين دانشجويان بسيار موثر بود و در كاهش بدبيني نسبت به اينكه كسي در كشور حرف آنها را نمي‌شنود، بسيار موثر بود. خصوصا كه آسيب‌ديدگان و مصدومان كوي دانشگاه مسوولان كشور را مسوول مي‌دانستند و رفتن برخي مسوولان كشور و روحانيون به جمع دانشجويان آنها را نسبت به مسوولان خوشبين كرد. حتي من اين تعبير را در ملاقاتهايي كه داشتم، از جمله آقاي كروبي و برخي مراجع مثل آيات عظام صانعي و موسوي اردبيلي اين تعبير را به كار بردند و به من توصيه كردند كه شما به فعاليت ادامه بده چرا كه بودن يك فرد روحاني در مجموعه آنها و دفاع از آنها باعث نوعي خوشبيني دانشجويان به روحانيون مي‌شود و آنها احساس مي‌كنند كه كسي كه در اين شرايط به دفاع از ما برخاست و حاضر به متحمل شدن هزينه به خاطر ما شد، يك روحاني بود. مجموع اوضاع نشان مي‌دهد كه اثر مثبت شخصيت‌هايي كه براي دلجويي دانشجويان در كوي حضور يافتند، چيزي نيست كه بتوان آن را ناديده گرفت، اما نمي‌توان گفت هر كسي كه آنجا سخنراني كرده قصد خير داشته است. وي ادامه داد: هفت هزار دانشجوي ساكن در كوي دانشگاه هيچ كدام اهل تهران نيستند و هر يك در محل خودشان در اقصي نقاط كشور مرجع اطلاع‌رساني محسوب مي‌شوند، لذا خوشبين و بدبين كردن شخصيتها در كاهش بدبيني و تنش موثر بود. موثرترين تجمع كه با برنامه‌ريزي صورت گرفت، همان تجمع روز دوشنبه در مسجد كوي بود كه اكثر قريب به اتفاق استادان آنجا بودند و افرادي چون نماينده ولي فقيه در دانشگاهها (آقاي قمي)، دبير سازمان تبليغات اسلامي كه مسوول نمايندگي ولي فقيه در دانشگاه تهران بود (آقاي عراقي)، معاونان دانشگاه و رييس دانشگاه آنجا بودند و دكتر خليلي عراقي، دكتر سليماني و بنده در سخنانمان بر خواسته‌هاي قانوني دانشجويان و دوري از آشوب و بلوا تاكيد كرديم و هرگونه حركتي را كه موجب بي‌نظمي جامعه مي‌شود، از جمله آتش زدن بانكها و حمله به مردم را محكوم و توصيه كرديم كه دانشجويان حوصله كنند و اجازه دهند مسوولان از طريق قانوني ماجرا را پي‌گيري كنند. اين سخنراني‌ها در جهت قانونمند كردن يك حركت بي‌شكل دانشجويان موثر بود و نگاهها را باز متوجه داخل كرد، در حالي كه در بيرون شعارها هنوز بسيار تند بود. وكيل دانشگاه و دانشجويان در حادثه كوي دانشگاه درباره رسيدگي به مسئله لباس‌شخصي‌ها در دادگاه اظهار داشت: لباس شخصي‌ها دو دسته بودند. يك دسته از فرماندهان نيروي انتظامي و پرسنل ويژه و يا حفاظت اطلاعات و غيره كه با لباس فرم وارد حوادث نمي‌شوند تا بتوانند فضا را آرام كنند؛ اما آن كساني كه به عنوان لباس شخصي‌ها معروف شده‌اند، كساني هستند كه تشكيلات سازمان‌يافته‌اي دارند، ارگان و نشريه دارند و خيلي راحت مي‌توانند نيروهايشان را سازماندهي و آماده كنند و در اطلاعيه شوراي امنيت ملي به اينها با عنوان «بدون ذكر نام در اين گزارش» و با «...» اشاره شد و متاسفانه شوراي عالي امنيت ملي با اينكه در ابتدا بسيار جدي وارد بحث شد، اما هنوز مشخص نيست كه چرا درباره اين افراد اينقدر مسامحه كرد. در حالي كه فرمانده نيروي انتظامي تهران كه سرتيپ رسمي نيروي انتظامي بود و چند نفر ديگر از زيردستانش به عنوان مسوول ماجرا محاكمه شدند و صحيح هم بود كه تفاوت قائل نشوند. بگذريم كه در نهايت تبرئه شدند، اما شكل كار كه آنها را در دادگاه بنشانند و از آنها توضيح بخواهند و دانشجويان نيز با وكيلشان به عنوان شاكي در دادگاه حاضر شوند، كار ارزنده‌اي بود كه انجام شد و از قوه قضاييه هم غير از اين انتظار نمي‌رفت. برخي از اين لباس شخصي‌ها را كه در گزارش شوراي عالي امنيت ملي با عنوان بدون ذكر نام آمده بود در شعبه ‌? دادسراي نظامي احضار و بازجويي شدند، حتي به من نيز توصيه كردند كه در شناسايي آنها كمك كنم. اگر اين پرونده‌ها و اسامي محرمانه نبود، من اكنون آنها را مطرح مي‌كردم، اما چون هيچ گاه اعلام نشد و تنها در گزارشهاي محرمانه مطرح شد، اخلاقا از طرح آنها معذورم. در واقع دهها جلد گزارش حاوي اظهارات شهود و پياده شدن نوارهايي است كه از آنها گرفته شده در شعبه ‌? وجود داشت. بخشي به دادسراي نظامي منتقل شد و قرار شد در خصوص همين‌ها با اسامي مشخص به اتهام همكاري با خشونت‌طلبان پرونده تشكيل شود. وي خاطرنشان كرد: بخشي از اين افراد همان كساني هستند كه در همان نوار معروف فرشاد ابراهيمي مطرح شده‌اند رهامي گفت: ارائه اسناد و مدارك و توضيحات در دادگاه و انعكاس آن از سوي مطبوعات در روشن كردن ابعاد گوناگون حادثه كوي دانشگاه بسيار موثر بود و يكي از پيامدهاي آن شكست تئوري‌هاي جريان خشونت‌طلب بود كه مي‌خواستند خود را به عنوان حامي دين و مذهب معرفي كنند، اما خلاف شرع و قانون بودن آن اعمال با صبر و حوصله در دادگاه روشن شد. حتي اگر دانشجوياني نيز در مقابل كوي شعار داده بودند، ربطي به آنهايي كه در اتاقها مورد ضرب و شتم قرار گرفتند، نداشتند. هر چند متهمان در راي قضايي تبرئه شدند، اما ما آنها را در افكار عمومي محكوم كرديم و جامعه مظلوميت دانشگاه را باور كرد. وي در خصوص برخورد با لباس شخصي‌ها گفت: شعبه دادسراي نظامي برخي از اين افراد را احضار و بازجويي كرد و قرار بود دادگاهي تشكيل شود، بنده هم كرارا از دادگاه نظامي و بعد هم از رييس قوه قضاييه در خصوص اين مساله درخواست كرديم، اماظاهرا اين پي‌گيري‌هاي منجر به صدور كيفرخواست و تشكيل جلسات دادگاه نشد. رهامي در خصوص دستگيرشدگان واقعه كوي دانشگاه خاطرنشان كرد: مساله كوي دانشگاه با آنچه كه در روزهاي بعد پيش آمد، دو مساله جداست، هر چند كه اگر حادثه كوي دانشگاه پيش نمي‌آمد، شايد وقايع بعدي نيز اتفاق نمي‌افتاد. مثلا دستگيري افرادي مثل منوچهر محمدي و يا فردي به نام مريم شانسي كه بعدها رها شد، مربوط به وقايع بعد از شب ‌?? تير بود. براي اين كه گفته شود آنها سازماندهي شده بودند، هيچ مدرك مستندي وجود ندارد و مسامحه‌هاي بعدي در خصوص برخي افراد (مثل مريم شانسي) كه برانداز معرفي شده بودند، در صورت درست بودن اتهام و محارب بودن آنها نمي‌توانست صورت بگيرد. نسبت به آقاي احمد باطبي نيز به نظر من بيش از حد بزرگنمايي شد. چرا كه اگر كسي پيراهن خونيني را به دست بگيرد و بگويد ببينيد چه بلايي بر سرمان آمده، نمي‌تواند دچار چنين مجازاتي شود. وي افزود: من روز دوشنبه ‌?? تير باطبي را در حالي كه آن پيراهن خونين را به دست داشت ديدم. او به همراه عده‌اي از دانشجويان از سمت دانشكده پزشكي به سمت در اصلي دانشگاه در حركت بود. آنها فرياد مي‌زدند ببينند چه به سر ما آمده است. رهامي همچنين رخدادهاي دانشگاه تهران و تبريز را در تير ماه سال ‌?? در يك راستا دانست و گفت: دانشجويان دانشگاه تبريز در اعتراض به برخوردهايي كه با دانشجويان در دانشگاه تهران شده بود و در حمايت از دانشجويان تهران در محوطه دانشگاه تجمع كرده بودند، عده‌اي از نيروهاي خشونت‌طلب وارد محوطه دانشگاه و همچنين وارد اتاق رييس دانشگاه شده و وي را مورد ضرب و شتم قرار مي‌دهند و در اين ميان تيراندازي هم مي‌شود كه يك نفر از آنها مورد اصابت قرار مي‌گيرد. ضرب و شتم و تخريب در محوطه دانشگاه تبريز بسيار شديد بوده است.																							 
, دانشگاه مازندران با 15 هزار دانشجو، چهار ميليارد تومان كسري بودجه دارد																							 
, به گزارش خبرگزاري دانشجويان ايران دکتر نادعلي بابائيان در نشست خبري مسئولان دانشگاه، افزود: در مدت پنج ماه مديريت بنده، يک ميليارد از بدهي دانشگاه کم شده است و در سال 85 نيز سعي داريم بدهي دانشگاه را به صفر برسانيم. وي سال 85 را سال برنامه ريزي کيفي دانشگاه مازندران دانست و گفت: قصد افزايش دوره‌هاي تحصيلات تکميلي را داريم. وي با اشاره به اولويت تحقيقات بنيادي و کاربردي و با تاکيد بر ترويج علم همراه با معنويت در دانشگاه، تربيت نيروي انساني متخصص و ماهر را از وظايف دانشگاه دانست. رييس دانشگاه مازندران اعتبار دانشگاه را در سال 60 بيشتر از اكنون دانست و بودجه سال 85 را که به مجلس رفته است، 15 ميليارد تومان ذکر کرد و گفت: يکي از دانشگاه‌هايي که داراي رشد 82 درصد در بودجه مي باشد، دانشگاه مازندران بوده است. دانشگاه مازندران در حال حاضر 15 هزار دانشجو دارد معاون آموزشي دانشگاه مازندران نيز گفت: دانشگاه مازندران در حال حاضر 15 هزار دانشجو دارد که 200 نفر در مقطع کارداني در يک رشته، 13 هزار و 600 نفر در مقطع کارشناسي در 50 رشته، يک هزار و 90 نفر در مقطع کارشناسي ارشد در 45 رشته و 80 نفر در مقطع دکتري در 12 رشته مشغول به تحصيل مي باشند. دکتر عليزاده افروزي در نشست مسئولان دانشگاه مازندران اظهار داشت: اعضاي هيئت علمي در دانشگاه مازندران 350 نفر است که با احتساب بورسيه ها تعداد آنها به 400 نفر مي رسد. در هيات علمي دانشگاه مازندران 186 استاديار، 22 دانشيار، 12 استاد و 115 مربي مشغول به فعاليت مي باشند. معاون آموزشي دانشگاه مازندران اعلام داشت که کليه امور دانشجويان روزانه دانشگاه مازندران در بخش آموزشي به صورت رايانه اي انجام مي پذيرد. دکتر رضا عامري معاون پژوهشي دانشگاه مازندران نيز در اين نشست پژوهش را به عنوان عامل متحرک کشور دانست و گفت: دانشگاه مازندران با رشد 25 درصدي بيشترين رشد ارائه مقالات را داشته است. وي مهمترين مساله را در امر پژوهش در محورهاي تامين نيروي پژوهشگر و محقق، محور سياست گذاري و اولويت بندي و محور بعدي را پشتيباني از پژوهش دانست و گفت: 14 اسفند در دانشگاه مازندران نمايشگاه تخصصي کتاب با 2 هزار عنوان کتاب خارجي برگزار مي‌شود. مهندس حسين پور معاون فرهنگي دانشجويي نيز گفت: روزانه 14 هزار دانشجو حداقل يک مرتبه در روز تغذيه مي شوند. به گفته وي، دانشگاه مازندران داراي 40 انجمن علمي فعال است. وي گفت: 3450 نفر از دانشجويان در خوابگاه دولتي اسکان دارند که 2 هزار نفر دختر و 1450 نفر پسر مي باشند که در هفت خوابگاه که 3 خوابگاه آن متعلق به دختران و 4 خوابگاه آن متعلق به پسران مي باشد. وي افزود: مرکز بهداشت و درمان در تمام دانشکده ها وجود دارد و به خدمات بهداشتي و درماني دانشجويان رسيدگي مي کند. معاون اداري مالي دانشگاه مازندران نيز گفت: در سال 83 اعتبار دانشگاه مازندران 6 ميليارد و 300 ميليون تومان بوده است که در سال 84 به رقم 8 ميليارد و 600 ميليون تومان رسيد که 9 ميليارد تومان فقط به عنوان حقوق بايستي پرداخت شود.																							 
, يك عضو سابق شوراي عالي انقلاب فرهنگي اظهار داشت: «در ابتداي تشكيل اين ستاد، اعتقاد داشتيم تعطيلي درازمدت دانشگاهها به نفع نظام و به صلاح مملكت نخواهد بود، چون بايد نيروهاي متخصص و متعهد را از طريق فارغ‌التحصيلان دانشگاهها جذب مي‌كرديم. علاوه بر اين، طبق اساسنامه اوليه ستاد انقلاب فرهنگي و متعاقب آن، شوراي عالي انقلاب فرهنگي، سياستگذاري كلي و عمومي دانشگاهها بر عهده اين نهاد بود.» محمدعلي نجفي، عضو سابق شوراي عالي انقلاب فرهنگي كه به مناسبت 12 مهر، سالروز فرمان امام مبني بر اسلامي شدن دانشگاهها و تعيين اعضاي جديد ستاد انقلاب فرهنگي با خبرنگار تاريخ خبرگزاري دانشجويان ايران (ايسنا) گفت‌وگو مي‌كرد، با بيان اين مطلب افزود: «بعد از پيروزي انقلاب اسلامي و ايجاد تحولات گسترده بعد از انقلاب در دانشگاهها، تصميم بر آن شد تا در ابتدا ستاد انقلاب فرهنگي و بعد از آن شوراي عالي انقلاب فرهنگي وظيفه بررسي وضعيت و شرايط روز دانشگاهها را داشته باشد و هم بر مسائل اداري و مسائل مربوط به اساتيد و دانشجويان نظارت دقيق اعمال كند. از اينجا بود كه ايده مركز نشر دانشگاهي نيز شكل گرفت كه عده‌اي از اساتيد نيز در اين مركز مشغول به كار شدند.» وي ادامه داد: «دانشگاهها نيز موظف بودند از قوانين تصويب شده تبعيت كنند و قرار بر اين شد كه شوراي عالي انقلاب فرهنگي به عنوان يك دستگاه نظارتي بر جريان عمومي و كلي دانشگاهها نظارت كند و همچنين در جهت اسلامي شدن و اصلاح تدريجي دانشگاهها تلاش نمايد.» نجفي در ادامه با اشاره به دلايل تبديل ستاد انقلاب فرهنگي به شوراي عالي انقلاب فرهنگي، گفت: «بنده در سال 1360 به عنوان وزير فرهنگ و آموزش عالي در كابينه شهيد باهنر مشغول به خدمت شدم و همان ايام طرحي را براي تشكيل شوراي عالي انقلاب فرهنگي آماده مي‌كرديم؛ چون ستاد انقلاب فرهنگي را پاسخگوي نيازهاي دانشگاه و دانشجويان نمي‌دانستيم و به اين نتيجه رسيديم ادامه كار به اين شكل ميسر نيست. به طور مثال بعضي از اعضاي ستاد به صورت مستقل با مسؤولان دانشگاهها تماس مي‌گرفتند و بعضا دستورات و نظرات شخصي خويش را اعمال مي‌كردند.» نجفي خاطرنشان كرد: «به همين منظور آن زمان خدمت حضرت امام (ره) رسيديم و به ايشان گزارش داديم و طرح تشكيل شوراي عالي انقلاب فرهنگي را براي ايشان تشريح كرديم. امام نيز فرمودند هم با رييس جمهور وقت (مقام معظم رهبري) و هم با اعضاي ستاد هماهنگي كنيد، از نظر من مشكلي ندارد. اين طرح مورد بررسي قرار گرفت و در زمان وزارت آقاي فاضل به تصويب رسيد و شوراي عالي انقلاب فرهنگي با شرح وظايف جديد كار خود را آغاز كرد.» وي در مورد هماهنگي اعضاي ستاد انقلاب فرهنگي و مشكلات اوليه ستاد گفت: «بزرگترين مشكلي كه در ستاد انقلاب فرهنگي بود، عدم آشنايي برخي از اعضا با محيط دانشگاه و روند اداري و آموزشي دانشگاهها بود. به خاطر دارم در يكي از جلسات ستاد مطرح شد كه براي آشنايي دانشجويان با معارف اسلامي، دو واحد اجباري تحت عنوان تعليم و تربيت اسلامي بگذاريم. اين نظر، نظر خوبي بود چون دانشجوياني كه از دانشگاههاي جمهوري اسلامي فارغ‌التحصيل مي‌شدند به تربيت و تعليم اسلامي واقف مي‌شدند اما اين كار عملي نبود.» عضو سابق شوراي عالي انقلاب فرهنگي ادامه داد: «من در همان جلسه براي دوستان توضيح دادم كه اگر بخواهيم اين نظر را اجرايي كنيم به بودجه و هزينه بالايي نياز داريم كه امكان‌پذير نيست، چون ما نه اساتيد كافي به منظور تدريس اين واحد اجباري و عمومي داريم نه بودجه لازم را. به همين دليل اين طرح در همان جلسه رد شد. در موردي ديگر بحث شد كه تعداد واحدهاي دوره كارشناسي 180 يا 185 واحد باشد و ما نيز با دوستان بحث مي‌كرديم كه دوره كارشناسي و تعداد واحدهاي آن در تمام دنيا مشخص است و اگر ما مي‌خواهيم مدرك همنامي را كه در همه‌جاي دنيا مرسوم است بين 130 تا 140 واحد مي‌باشد به 180 واحد ارتقاء دهيم هم وقت زيادي از دانشجو را گرفتيم و هم بودجه هنگفتي اعم از فضاهاي آموزشي، اساتيد و هزينه تحصيل دانشجويان را بيهوده صرف كرده‌ايم.» نجفي تأكيد كرد: «عمده اين مشكلات به نبود تجربه و عدم آشنايي افراد حاضر در ستاد با مسائل اجرايي دانشگاهها برمي‌گشت. اما در مجموع هماهنگي لازم بين افراد وجود داشت و از نظرات و انتقادات مختلف استفاده مي‌شد و در مجموع كارشناسي‌ترين نظر پذيرفته مي‌شد. در ضمن آنكه اين هماهنگي بعدها در شوراي عالي انقلاب فرهنگي بيشتر شد و اعضاي شورا از هماهنگي لازم برخوردار بودند.» نجفي در مورد تعطيلي دانشگاهها و بازگشايي مجدد آنها گفت: «ما آن زمان اعتقاد داشتيم تعطيلي درازمدت دانشگاهها به نفع نظام و به صلاح مملكت نخواهد بود، چراكه ما بايد تمام نيروهاي متخصص و اجرايي آينده كشورمان را از تربيت در دانشگاهها به دست مي‌آورديم، ضمن آنكه اگر اين تعطيلي به درازا كشيده مي‌شد ممكن بود خيلي از استعدادها و نيروهاي جوان كشور جهت ادامه تحصيل به خارج از كشور مهاجرت كنند. به همين منظور خدمت امام رسيديم و بحث بازگشايي دانشگاهها را مطرح كرديم.» وي افزود: «امام نيز پذيرفتند و تأكيد كردند اگر اصلاحات لازم و حداقلي صورت پذيرد مشكلي نيست، در عين آنكه سعي شود فضاي حاكم بر دانشگاهها به تدريج اسلامي‌تر شود و تغييراتي در اين زمينه به وجود آيد. در همين راستا و در جهت بازگشايي مجدد دانشگاهها ابتدا از دانشجوياني كه كمتر از 25 واحدشان باقي مانده بود دعوت كرديم تا مجددا بازگردند و به تحصيلشان ادامه دهند.» نجفي در رابطه با توجه امام به نيروهاي متخصص و متعهد گفت: «هيچ‌كس ترديد ندارد كه امام حتي قبل از پيروزي انقلاب به حضور كارشناسان در جهت رشد و توسعه كشور تأكيد داشتند و همواره به ارزش دانشجو و دانشگاهيان اشاره مي‌كردند و دانشگاه را به عنوان يكي از مهمترين مراكز تأثيرگذار كشور مي‌دانستند. دقيقا به همين علت ايشان بر انقلاب فرهنگي و تعطيلي دانشگاهها تأكيد داشتند و معتقد بودند جامعه‌اي پيشرفت نخواهد كرد مگر آنكه دانشگاه آن اصلاح شود و هرگونه سهل‌انگاري و ساده‌انگاري در مورد اين نهاد ضررهاي عمده‌اي را به بدنه جامعه وارد خواهد ساخت.»																							 
, آيا نسل سومي كه به عرصه‌ي مديريت كشور وارد مي‌شود، بايد از آرمان‌ها و اصول عدول كند؟! آيا آن‌ها مي‌خواهند چيز ديگري عرضه كنند؟ اين‌ها &nbsp;پرسش‌هاييست كه در اين ايام ذهن «محمد هاشمي» كه خود را از نسل اول انقلاب مي‌داند &nbsp;به خود مشغول كرده است؛ البته او در مقابل اين سوال‌ها و ده‌ها سوال ديگر كه در زمينه‌ي فاصله‌گرفتن نسل‌هاي انقلاب از يكديگر مطرح مي‌شود تاكيد مي‌كند كه آن‌چه &nbsp;در انقلابمان با تدبيرامام (ره) تدوين شده بايد از سوي &nbsp;همه‌ي نسل‌ها صيانت شود و در جامعه‌ي ما ساري و جاري شود. نسل اول انقلاب دغدغه‌هاي خود را حول محور دين سامان داد محمد هاشمي در گفت‌وگويي كه به ‌مناسبت سالگرد پيروزي انقلاب اسلامي ايران با خبرنگار سرويس تاريخ خبرگزاري دانشجويان ايران(ايسنا)، انجام داد با بيان اين كه براي بررسي دغدغه‌هاي نسل اول انقلاب بايد به شرايط و ويژگي‌هاي تاريخي آن دوران توجه كرد، يادآور شد:« زماني كه نهضت امام خميني (ره)، نهضت اسلامي شروع شد، هيچ‌گاه در جايي تجربه‌ي حكومت و دولت اسلامي را نداشتيم. حتي از زماني كه تشيع به عنوان مذهب رسمي در كشور ما انتخاب شد نيزهيچ‌گاه حكومتي ديني در كشور حاكم نبوده است.» اين عضو شوراي مركزي حزب كارگزاران سازندگي هم‌چنين اظهار داشت: «رژيم شاه نيز به لحاظ قانوني نامشروع بود و از نظر ديني نگاهي به دين نداشت، وابسته به آمريكا وهمراه با دولت غاصب اسرائيل بود. حكومت شاه، حكومتي دست‌نشانده بود كه علماي ديني و مردم مسلمان به خاطر ريشه‌اي كه اين حكومت داشت آن را نامشروع مي‌دانستند. امام(ره) با مخالفت‌ها و اعتراض‌هايي كه نسبت به سياست‌ها و طرح‌هاي اجرايي شاه داشتند به محور مبارزه‌ي اسلامي عليه شاه و دستگاه او تبديل شدند. امام(ره) در سخنراني‌ها و بيانيه‌هايشان صرفا به شاه اكتفا نمي‌كردند. ايشان در اين سخنراني‌ها بحث آمريكا و اسرائيل را نيزمطرح مي‌كردند و اين در حالي بود كه مجلس قانون مصونيت سياسي اتباع آمريكايي‌ را تصويب كرده بود.» هاشمي گفت: «در اسلام فلسفه مهدويت و انتظار و وجود فلسفه‌ي شهادت، مبارزه را براي طرفداران و پيروان مكتب تشيع تسهيل مي‌كند و مبارزه را به يك آرمان تبديل مي‌سازد. نسل اول انقلاب دغدغه‌هاي خود را حول محور دين سامان داد. آنها وقتي مي‌ديدند كه ارزش‌هاي ديني و اسلامي به دست شاه و آمريكا از بين مي‌رود به مبازره برخاستند. در حقيقت دين‌ستيزي‌ در جامعه توسط دولت وقت و آمريكا شروع شده بود، اما مهدويت و شهادت مبارزه را براي مردم &nbsp;به جهاد آرماني تبديل كرد و خواهان تشكيل حكومت اسلامي شدند.» روحانيت در صدر مبارزه با رژيم بود وي در ادامه با ترسيم فضاي كشور در سال‌هاي پيش از انقلاب و فعاليت‌هاي ساواك، خاطرنشان كرد: «امام(ره) و روحانيت در صدر مبارزات با رژيم بودند و دانشگا‌هيان،‌ بازاريان و نمايندگان همه‌ي اقشار جامعه در سطوح مختلف با انقلاب و نهضت همراهي داشتند. گروه‌هاي سياسي كه در آن زمان به شكل تشكل و يا حزب سياسي فعاليت داشتند مثل نهضت آزادي يا جبهه ملي و... به ويژه گروه‌هايي كه امروز با عنوان ملي مذهبي از آنها ياد مي‌شود، براي انقلاب تلاش مي‌كردند. در رأس اين گروه‌ها مانند نهضت آزادي بعضي از علماي بزرگ كشور چون مرحوم آيت‌الله طالقاني و زنجاني حضور داشتند. از قشر دانشگاهي نيزافرادي مانند مرحوم مهندس بازرگان و دكتر سبحاني بودند. در حقيقت جريان فعال، يك جريان مذهبي تلفيق شده روحانيت و استادان &nbsp;دانشگاه با هم بود. آنها به دنبال امام(ره) و علماي اسلام در مبارزه شركت داشتند، زندان مي‌رفتند، شكنجه مي‌ديدند و... .» هاشمي ادامه داد: «در مراحل اول دراين گروه‌ها تمايزي وجود داشت. يك گروه مسلمان‌ها و گروه ديگر هم گروه‌هاي غيرديني وابسته به جريان فكري ماركسيسم بودند. آنها هم &nbsp;عليه شاه مبارزه مي‌كردند؛ دو گروهي كه در مبارزه عليه حكومت شاه و ستم‌كاري‌هاي آمريكا اشتراك داشتند.» وي خاطرنشان كرد: «در ايران قبل از انقلاب هيچ‌گاه، آزادي در جامعه نبود. در دوران شاه انتخابات مجلس هم كه تنها انتخابات كشور بود، به شكل فرمايشي انجام مي‌شد، مردم هيچ نقشي در اداره‌ي كشور و حكومت نداشتند، حاكميت بيگانه و استبداد در كشور يكي ديگر از نگراني‌هاي نسل اول انقلاب بود كه با آن مبارزه مي‌كردند. ثروت و منابع ملي جامعه در دست عده‌ي بسيار معدودي بود و مردم هيچ بهره‌اي از آن نداشتند. منابع صرف عمران و آباداني كشور نمي‌شد و عده‌اي آن را چپاول مي‌كردند.» امروز آن چه در انقلاب تدوين شده بايد از سوي &nbsp;همه‌ي نسل‌ها صيانت شود اين عضو مجمع تشخيص مصلحت نظام هم‌چنين تاكيد كرد: «رهنمودهاي امام(ره) مبتني بر دفاع از اسلام و آرمان‌هاي اسلامي بود و در آن بر تأمين آزادي‌هاي فردي واجتماعي و حاكميت مردم تاكيد مي‌شد. در نظر امام (ره)، همه‌ي كارگزاران نظام جمهوري اسلامي بايد توسط مردم و آزادانه انتخاب شوند. در نظر امام(ره) دستگاه قضايي هم بايد پاسدار حقوق فردي و اجتماعي مردم باشد. اين حقوق در قانون اساسي بسيار پررنگ ديده شده است. از نظراقتصادي نيز در قانون اساسي ما پيش‌بيني شده كه اقتصاد هدف نيست، وسيله است و ثروت ملي كشورهم بايد براي همه‌ي ملت باشد نه براي يك قشر خاص. همه‌ي مردم بايد به صور مختلف از منابع و ثروت ملي كشور بهره‌مند باشند.» وي گفت: «نسل اول انقلاب با مشاركت و همراهي مردم و تدبير و رهبري امام(ره) توانستند پس از پيروزي انقلاب قانون اساسي را تنظيم كنند كه همه‌ي اين موارد و موارد ديگر به عنوان ميثاق ملت با اكثريت بالا به تصويب رسيد.» هاشمي گفت: «امروز با توجه به آرمان‌ها و اهدافي كه انقلاب به نام آنها انجام شد اين سوال مطرح است كه آيا نسل سومي كه به عرصه‌ي مديريت كشور وارد مي‌شوند، بايد ازآن آرمان‌ها واصول عدول كنند؟! آيا آنها مي‌خواهند چيز ديگري عرضه كنند؟ آن چه كه در انقلابمان با تدبيرامام (ره) تدوين شده بايد توسط همه‌ي نسل‌ها ازآن صيانت شود و در جامعه‌ي ما ساري و جاري است.» دغدغه‌ي نسل باسابقه‌ي انقلاب، &nbsp;تحقق همان آرمان‌ها و اصول &nbsp;قانون اساسي است وي در ادامه خاطرنشان كرد:« مساله، حضور فيزيكي اين افراد نيست. تا زماني كه هر نسلي شرايط و ويژگي‌هاي لازم براي كار را دارد، مي‌تواند حضور داشته باشد و فعال باشد و بسته به توانايي در سطوح اجرايي و تصميم‌سازي ايفاي نقش كند. نمي‌توان تعابيري را كه در يكي دو سال گذشته رايج شده است قبول كرد. اين كه مي‌گويند نسل اولي‌ها بايد بروند، نسل اولي يعني چه؟! آنهايي كه اين حرف را مي‌زنند آيا مي توانند بگويند بايد انديشه و رهنمودهاي امام (ره) را كه رهبر نسل اول انقلاب بودند و از دنيا رفتند، كنار بگذاريم، چون متعلق به نسل اول بودند!؟ مگر انديشه‌ي امام (ره) برخاسته از شخص امام(ره) بود؟ انديشه امام (ره) تداوم انديشه‌ي اسلامي است كه از رسول اكرم (ص) آغاز شده و به امروز رسيده است. بايد توجه داشت در جمهوري اسلامي ايران انديشه‌ي امام خميني (ره)، و مبناي فكري امام(ره) و انقلاب چه بوده است و پرسيد آيا مي‌توان آن را كنار گذاشت؟!» هاشمي اضافه كرد: «امروز دغدغه‌ي نسل با سابقه‌ي انقلاب تحقق همان آرمان‌ها و اصولي است كه در قانون اساسي آمد. جنگ تحميلي همه‌ي ذخاير و منابع كشور را از بين برد، اما بايد در راستاي همان اهدافي كه در قانون اساسي پيش‌بيني شده از تماميت ارضي دفاع مي‌كرديم، كه كرديم. امروز هم بايد همه‌ي زيرساخت‌ها را فراهم كنيم كه بتوانيم بستر مناسبي براي عدالت اجتماعي فراهم كنيم تا همه‌ي مردم از ثروت ملي برخوردار شوند و در دوران سازندگي و حتي در دوران آقاي خاتمي عمدتا به اين مسائل ‌پرداخته شد.» وي هم‌چنين با اشاره به طرح مباحثي چون خصوصي‌سازي و مشاركت مردم در مسائل اقتصادي و سياسي در دولت‌هاي قبلي خاطرنشان كرد: «امروز مي بينيم در اجرا با مشكل مواجه هستيم،‌اولويت‌هايي كه در چشم‌انداز 20 ساله پيش‌بيني شده به عناوين ديگري انجام مي‌شود؛ مثلا با اين عنوان كه تا به حال كسي به اين فكر نبوده است!!همه‌ي اينها كه يك شبه و يك ساعته آماده نشده است كه به دست يك دولت بدهند تا اجرا شود! چند سال روي آن كار كارشناسي شده است، بحث و مصوبه بوده است، به تاييد رهبري رسيده است و حال مجري آن يكي ديگر شده است. اگر اين مجري بخواهد بگويد اين كار نسل سوم بوده است و در اجرا آن به گونه‌ي ديگر عمل كند درست نيست.» تفاوت عملكرد‌ها &nbsp;در اختلاف نسل‌ها ريشه ندارد وي درادامه يادآورشد: «تفاوت عملكرد‌ها &nbsp;در اختلاف نسل‌ها ريشه ندارد و بيشتر منشأ سليقه‌يي و شعاري دارد. گفته مي‌شود ما مي‌خواهيم خصوصي‌سازي مردمي كنيم نه خصوصي‌سازي فاميلي!!. اينها اتهاماتي براي فرار از مسؤوليت است. اين ملت، ملت هوشيار و آگاهي هستند. مسؤولي كه مي‌گويد گراني نيست‌ و اين حرفها توهم است، بايد بداند مردمي كه خريد مي‌كنند گراني را مي‌بينند! توهم براي كيست؟ آيا گوينده چنين توهمي دارد؟! يا مثلا در موارد ديگر بگويد ما مشكلي نداريم و نگران نيستيم. اين نوعي توهين به كساني كه اين حرف‌ها را مي‌شنوند. انقلاب اسلامي هميشه با دشمن خارجي مواجه بوده و همه نوعش را تجربه كرده است. ما يك روز در اين كشور جنگ تمام‌عيار داشته‌ايم، بسياري از كشورها هم از دشمن ما حمايت مي‌كردند؛ اين‌گونه نبوده است كه همواره كشور در يك بستر آرام بوده باشد. همه هم هميشه واقعيت‌ها را پذيرفته‌اند و با مردم روراست بوده‌اند، نه اينكه بخواهند با مردم به گونه‌اي ديگر حرف بزنند. اينكه علي‌رغم تمام حرف‌ها منكر شوند درست نيست، آيا اين پاسخ مردم است؟ اينها توهين به مردم است. من از ميان نسل‌اولي‌هاي انقلاب كسي را سراغ ندارم كه شرايط فعلي كشور را فضاي مناسبي بداند.» هاشمي همچنين در ارزيابي از &nbsp;نوع حضور نسل اول انقلاب در عرصه‌هاي مختلف كشور وعلل سكوت برخي از چهره هاي دوران انقلاب در برخورد با برخي مسائل روز كشور اظهار داشت: «اين انقلاب، انقلابي مردمي است كه همه امور آن با تكيه بر مردم بوده است. امروزهم در اين اختلاف سلايق نمي‌خواهيم در صفوف مردم تفرقه ايجاد شود و دوگانگي به وجود آيد. بنابراين بسياري براي دفاع از اصل نظام و حفظ آن از حقوق فردي و گروهي‌شان مي‌گذرند تا نظام باقي بماند و حفظ شود. مرحوم شهيد بهشتي هم آن زمان فرمودند كه ما شيفتگان خدمتيم نه تشنگان قدرت. ترسيمي كه ايشان از مسؤولان نسل اول داشتند اين گونه بود. من خود از افرادي هستم كه گاهي براي حفظ نظام سكوت مي‌كنم و اين از آموخته‌هاي نسل اول انقلاب است كه انسجام و وحدت ملي كليد پيروزي ملت و از عوامل مؤثر در پيروزي انقلاب بوده است.» وعده‌هاي غيرعملي و توجيهات عجيب به نظام لطمه مي‌زنند وي در ادامه با بيان اين كه دولت ما بايد تفاوت خود را با حكومت‌هاي ديگر بداند و متوجه باشد كه &nbsp;عملكرد آنها در مواردي به پاي اسلام گذاشته مي‌شود و آثار زيان‌باري براي نسل جوان دارد، تصريح كرد: « پيش از انقلاب، دين هيچ‌گاه در مصدرحكومت و مسؤول حل گرفتاري‌هاي جامعه نبود. پس از انقلاب بود كه دين‌خواهي به آرمان تبديل شد. امروز نسل سوم ما كه از زمان تولدش در حكومت اسلامي رشد پيدا كرده، خود را در برابر يك حكومت غيراسلامي نمي‌بيند وهمه‌ي خواسته‌هايش را ازاين حكومت خواستار است. حال وقتي كاستي‌هايي در دولت و حكومت مي‌بينند و يا خواسته‌هايش انجام نمي‌شود آثار زيان‌باري برايش دارد، شايد اين يكي از علل وعواملي است كه باعث فاصله گرفتن آنها از حكومت ديني ودين مي‌شود و برايش سؤالات جدي پيش مي‌آيد؛ چرا كه مسؤولان امر به نام دولت اسلامي عمل مي‌كنند. مردم و به خصوص جوانان آنها را به حساب نقايصي مي‌بينند كه يك &nbsp;دولت دارد و در حقيقت اعتراض به مكتب فكري دارند.» هاشمي تاكيد كرد:«اظهاراتي كه براي فرارازمسؤوليت و ناديده گرفتن واقعيت‌ها باشد، نسبت به اينكه متاسفانه بپذيرند كه اين اشكالات وجود دارد و براي مردم توضيح دهند، مضرات بيشتري دارد. وعده‌هاي غيرعملي و توجيهات عجيب به نظام لطمه مي‌زند. حساسيت اين مساله تا جايي است كه در اوايل انقلاب مساجد محل توزيع كالاهاي كوپني شده بودند، آيت‌الله مهدوي كني گفتند اينها را از مساجد بيرون ببريد، چون ممكن است وقتي به فردي براي دريافت كالايي نوبت نرسيد و يا خسته ‌شد، ناخواسته در ضمير ناخودآگاهش خاطره بدي نسبت به آن مكان پيدا كند؛ مسجدي كه عبادت‌گاه مسلمانان و سنگري براي آنهاست .» نسل اول انقلاب با &nbsp;حمله و اتهام از ميدان خارج نمي‌شود وي همچنين يادآورشد: «در زمان امام(ره) هم اختلاف سلايق وجود داشت. مثلا در مورد جنگ اختلافاتي مطرح شد. عده‌اي حتي با نظرات امام (ره)هم مخالف بودند و مخالفت خود را بيان مي‌كردند. كسي هم نمي‌رفت آنها را هو كند. مقاله‌ مي‌نوشتند و جواب مي‌دادند. تضارب افكار و تبادل آرا بود، اما اين گونه نبود كه آراي مخالف اصلا طرح نشود. چالشي هم كه امروز وجود دارد به نحوي چالش در برابر اصولي كه امام(ره) طراحي كرده، است. اصولي مثل &nbsp;شايسته‌سالاري، مشاركت دادن مردم در همه‌ي امور، تضمين آزادي‌هاي مردم و حقوق آنها و... اين امور امروز به بهانه‌ي اين كه براي نسل اول انقلاب بوده است، در پوشش لفاظي‌هايي به چالش كشيده مي‌شوند. بسياري از دوستاني كه تجربه‌اي در اين كشور داشته‌اند، مي‌بينند كه اين نوع ورود به مسائل و برخي سخنان نوعي فرافكني و گريز از مسؤوليت و پوشش دادن به ناكارآمدي‌هاست. نسل باسابقه انقلاب هم بيدي نيست كه از &nbsp;اين بادها بلرزد! آنها كساني هستند كه هرچه داشتند، براي پيروزي انقلاب و شكوفايي آن در طبق اخلاص گذاشتند. مردم كارنامه‌ي آنها را مي‌دانند و با يك حمله‌ي اتهام‌گونه از ميدان خارج نمي‌شوند كه طرف مقابل هرگونه كه دلش بخواهد عمل &nbsp;و رفتار كند.» هاشمي در پايان گفت‌وگوي خود با ايسنا با ذكر خاطره‌اي از سال‌هاي حيات امام خميني (ره)، گفت: «مسائلي در زمان انقلاب و امام (ره) در كشور ما اتفاق افتاد كه به عنوان سيره و سنت‌هاي اول انقلاب مي‌شود از آنها ياد كرد. ممكن است عده‌اي بخواهند به گونه‌اي ديگر عمل كنند. به خاطر دارم زماني كه من مدير سازمان صدا وسيما بودم با كسب اجازه از امام(ره) و مشورت با ايشان مسجدي را در صدا و سيما به نام مسجد بلال ساختيم. آن زمان در خصوص عزاداري‌هايي كه در محرم انجام مي‌شد به برخي اشكال عزاداري‌هاي دسته‌ها و هيأت‌ها انتقاداتي وجود داشت. خدمت حضرت امام خميني (ره) رفتم، عرض كردم مسجد بلال آماده شده است، با توجه به اين بحث‌ها صدا و سيما مي‌تواند ،اگر اجازه بفرماييد، هيأت‌هايي را در مسجد بلال بياورد و قالبي را به عزاداري‌ها بدهد و آن فرم وقالب را از تلويزيون و راديو پخش و تبليغ كند كه از اين طريق فرهنگ‌سازي صورت بگيرد. امام خميني (ره)، فرمودند كه نه، شما به مردم چه كار داريد؟! بگذاريد مردم هرجوري كه مي‌خواهند عزاداري كنند. عاشوراست كه اسلام را زنده نگه داشته است، اما بعضي از آقايان امروز مي‌گويند عزاداري‌ها براي امام حسين(ع)، علمي نيست، مگر عشق به امام حسين (ع) علمي است؟» گفت‌وگو ازخبرنگار ايسنا:حميده صفامنش																							 
, 16 آذر، پنجاهمين سالگرد، ”آنها شهيدند” روزشمار اخبارمرتبط با واقعه‌ي 16 آذر سال 1332																							 
, سرويس تاريخ خبرگزاري دانشجويان ايران (ايسنا)در نظر دارد از 7 تا 16 آذر ماه به صورت روزشمار اخبارمرتبط با واقعه‌ي 16 آذرسال 1332 &nbsp;كه در روزنامه‌هاي وقت درج شده بود را ارسال كند. روزنامه‌ي اطلاعات،شنبه 7آذر سال 1332 اعلاميه سفارت آمريكا: مسافرت نيكسون به ايران ارتباطي به مسئله‌ي نفت ندارد مسافرت نايب رييس جمهوري آمريكا به ايران منحصرا جنبه‌ي دوستي و حسن نيت دارد و به هيچ وجه من الوجوه به مسئله‌ي نفت يا مسئله‌ي ديگر ارتباط ندارد.																							 
, دكتر عبدالله جاسبي در گفت‌وگو با خبرنگار آموزشي ايسنا گفت: عليرغم آنكه بعد از پيروزي انقلاب اسلامي تعداد دانشجويان كشور ‌?? برابر شده است، اما هنوز به تعداد كف دانشجويان كشورهاي در حال توسعه و يا توسعه يافته دست پيدا نكرده‌ايم. درحالي كه در كشورهاي در حال توسعه و يا توسعه يافته به ازاي هر ‌??? هزار نفر حداقل ‌? هزار دانشجو وجود دارد، اما در كشورمان به ازاي هر صد هزار نفر فقط ‌???? دانشجو وجود دارد. وي افزود: اگر قرار باشد كه به حداقل تعداد دانشجويان آن كشورها دست يابيم، بايد دو ميليون و صدهزار دانشجو داشته باشيم كه تا پايان برنامه پنج ساله چهارم، ‌? درصد رشد لازم است. رييس دانشگاه آ‎زاد تصريح كرد: اگر دانشگاه آزاد بتواند تعداد دانشجويانش را به يك ميليون و دويست هزار تن برساند و ديگر دانشگاهها هم اين افزايش را داشته باشد به مرحله كنوني كشورهاي در حال توسعه دست خواهيم يافت. وي در ادامه تصريح كرد: به هيچ علتي، نبايد آموزش عالي را به اشتغال گره زد. چرا كه افزايش و توسعه علمي و دانشگاهي در كشور، توسعه و رشد ملي را به همراه دارد و كشور ما هم يك كشور علم دوست بوده و هست، به دليل اين كه خانواده‌ها به هر قيمتي كه شده و با مشكلات عديده اقتصادي مي‌خواهند كه فرزندانشان ادامه تحصيل داده و از رشد علمي برخوردار شوند. وي افزود: اگر نتوانيم علاقه‌مندان به آموزش و تحصيلات تكميلي را در داخل كشور جذب كنيم، ناچارا آنها به خارج كشور مي‌روند و ضمن خروج پول كشور از بركات نيروي انساني تحصيل كرده محروم خواهيم ماند. عبدالله جاسبي دانشگاه را محور توسعه دانست و يادآور شد: اگر مي‌خواهيم به توسعه كمي و كيفي دست يابيم ابتدا تربيت نيروي انساني و بعد برخورداري و جذب اين نخبگاني است و اين امر هم بدون وجود دانشگاه و توسعه علمي كشور ميسر نمي‌شود. وي اظهار كرد: بايد در همه زمينه‌ها و يا حداقل در عمده بخش‌ها به خودكفايي برسيم و اين رويكرد در برنامه پنج ساله چهارم توسعه كشور براي دانشگاه آزاد تعريف شده است، اما در اين برنامه هم توسعه كمي و كيفي را مدنظر قرار داده‌ايم. وي همچنين تصريح كرد: اگر مساله تحقيق و پژوهش را در دانشگاه آزاد خوب اجرا كنيم در پايان برنامه چهارم توسعه اين دانشگاه از نظر كيفي حرف اول را خواهد زد و به همين منظور ‌? درصد از كل بودجه را به بخش پژوهش و تحقيق اختصاص داده‌ايم. گفتني است، دانشگاه آزاد داراي ‌??? هزار دانشجو، ‌??? واحد دانشگاهي، بيش از‌?/? ميليون متر مربع زيربنا، ‌?? هزار عضو هيات علمي، بيش از يك ميليون و ‌??? هزار فارغ‌التحصيل و نزديك به ‌??? مدرسه و ‌?? هزار دانش‌آموز در كل كشور دارد.																							 
, محمدحسن دواني (رجبي) يكي از فرزندان آن مرحوم به خبرنگار خبرگزاري دانشجويان ايران (ايسنا)، گفت: ايشان شب گذشته ( همزمان با عيد غدير) به دليل سرماخوردگي و مشكل ريوي ناگهان حالشان بد شد كه متعاقب آن اورژانس در منزل حضور پيدا كرد اما بعد از انتقال به بيمارستان فوت كردند. عمده‌ترين تاليفات مرحوم دواني در زمينه تاريخ اسلام است.																							 
, مقام معظم رهبري، در ايام سالگرد شهادت شهيد نواب صفوي و در تاريخ 22 / 10 / 1363 گفت‌وگويي را درباره ابعاد تفكر و مبارزه اين شهيد انجام داده‌اند كه خبرگزاري دانشجويان ايران، ايسنا، متن آن را به نقل از پايگاه اطلاع‌رساني ايشان ارسال مي‌كند: س: چنانچه حضرتعالي مستحضريد اولين مبارزه‌ي مرحوم نواب صفوي پيش از آنكه جنبه‌ي سياسي، نظامي داشته باشند جنبه‌ي فرهنگي داشت، به اين معني كه ايشان اولين مبارزه را با افكار كسروي شروع كرد، حالا از نظر حضرتعالي تأثير اين حركت در جامعه‌ي آن روز مخصوصا در ميان روشنفكران و علما چگونه بود؟ ج: البته كاري كه ايشان در مقابل كسروي انجام دادند يك كار فرهنگي فقط نبود، اتفاقا كار سياسي، نظامي، فرهنگي بود. نظامي بود براي اينكه خب كسروي را مضروب كرد ايشان . . . بله بالاخره و مضروب كرد و بعد هم يكي از ياران ايشان كسروي را كشت، يعني دو مرتبه از طرف نواب، كسروي مورد حركت به اصطلاح نظامي قرار گرفت. يكبار به وسيله‌ي خود ايشان كه با كارد حمله كرد، يكبار هم به وسيله‌ي مرحوم امامي، سيد حسين امامي، كه با اسلحه زد و كسروي را عملا نابود كرد. كار سياسي هم بود، همانطور كه قبلا هم گفتم، اصلا ماهيت حركت ضدديني كه كسروي هم يكي از تئوريسنها و طراحانش بود يك ماهيت سياسي بود، هيچ‌كس نمي‌تواند بگويد كسروي يك عنصر غيرسياسي بوده، مگر كسي مي‌تواند چنين چيزي را بگويد؟ خود كسروي يك عنصري بود كه اصلا حركتش از آغاز، در مشروطيت و بعد از مشروطيت، تا آن روزي كه كشته شد يك حركت سياسي بود و يكي از چهره‌هاي سياسي ايران بود، پس مبارزه‌ي با كسروي فقط مبارزه‌ي با افكار ضدمذهبي او نيست، زيرا كه همان افكار ضدمذهبي هم يك حركت سياسي بود و يك ريشه و منشأ سياسي داشت. بنابراين كار مرحوم نواب به اعتقاد من كار مذهبي فقط نبود، كار مذهبي، سياسي بود و به همين شكل منعكس شد. البته در اينكه تأثيرش در روشنفكرهاي آن روز چگونه بود، من مي‌خواهم بگويم آن زمان كه خب من نبودم، يعني در صحنه نبودم و سن آن زمان هم اجازه نمي‌دهد كه از نزديك آن زمان را درك كرده باشم، آن طور كه من بعدها فهميدم دستگاه هم تبليغات زيادي كرده بود. روشنفكرهاي آن روز هم با دين و مسائل ديني و هر جلوه‌ي ديني به شدت بد بودند، آن زمان هنوز تفكر قرن نوزدهمي اروپا كه معمولا ما يك پنجاه سالي، صد سالي، شصت سالي بعد از اروپا هميشه روشنفكرهاي ما حركت مي‌كند، آن روز هنوز در كشور ما در اواسط قرن بيستم، تفكر قرن نوزدهمي اروپا رايج بود، تفكر ضدديني، دين را مسخره دانستن، هرچيز ديني را بدون هيچ دليلي محكوم كردن رايج بود. در دوران بعد از رفتن پهلوي حتي در كشور ما و ادامه داشت، لذا هرچيزي كه رنگ و بوي دين داشت، از نظر روشنفكرهاي آن روز بدون هيچ استدلالي مطرود بود و نواب كسي بود كه حركتش صد در صد نشان داده مي‌شد كه سبقه و انگيزه‌ي ديني دارد، لذا بود كه آنها قاعدتا آن را نمي‌پسنديدند. در نوشته‌جاتي هم كه آن وقت روز، بعضي از روزنامه‌ها و همچنين محافل روشنفكري آن روز برخوردي كه با اين قضيه كردند نشان داد كه هيچ قبول ندارند مرحوم نواب را، تا مدتها كار را به جايي رسانده بودند و وضع تبليغات عليه نواب را جوري حاد كرده بودند. حتي گروههاي سياسي غيرمذهبي، كه افراد مؤمن هم خيلي دوست نمي‌داشتند كه منتسب بشوند به جريان نواب، براي خاطر اينكه گفته مي‌شد آنها تروريستند و تروريسم غير از يك حركت سياسي سازمان يافته است و يك حالت پرهيز، پرهيز طبيعي را به زيان نواب و جريان فدائيان اسلام در خيلي‌ها بوجود آورده بودند تا سالها بعد. لذاست كه من تصورم اين است كه كار مرحوم نواب از نظر روشنفكرهاي آن روز كار مطلوب و خوبي به حساب نيامد و تفسير خوبي رويش گذاشته نشد. س: بفرماييد تأثير مبارزه‌ي فدائيان اسلام به خصوص در فاصله‌ي سالهاي 1324، 25 تا سال 1334 كه در روز 27 دي همراه با يارانش مرحوم نواب به شهادت مي‌رسد، در جريانهاي سياسي داخلي و نيز در فعل و انفعالات سياسي استكبار جهاني چگونه بود؟ ج: يكي از چيزهايي كه در تاريخ معاصر ما متأسفانه به كلي به دست فراموشي سپرده شده، همين است كه تأثير جريان نواب و حضور نواب را در روي كار آمدن حكومت ملي دكتر مصدق نديده گرفته. اين را بدانيد كه اگر مرحوم نواب نبود و تلاشهاي آنها نبود و ارعابي كه آنها در محيط جو هيأت حاكمه بوجود آورده بودند، يعني دستگاه سلطنت، نبود، ممكن نبود كه به آن شكل بتوانند حكومت را بدهند به مصدق، دكتر مصدق در اوايل كارش به طور آشكار متكي بود به گروه فدائيان اسلام و مرحوم كاشاني اين را آشكار هم مي‌كرد، البته آنها طرفدار مصدق به عنوان مصدق نبودند. طرفدار آن چيزي بودند كه تركيب مصدق كاشاني آن را ارائه مي‌داد، يعني يك حكومت ضداستبدادي و ضدسلطنتي ديني، اين بود ديگر، تركيب كاشاني و مصدق اينجوري بود، البته اين ضدها بازهم مصداق داشت. ضدسلطنتي، ضداستبدادي، ضدانگليسي، اين خصوصيت آن چيزي بود كه از مجموعه‌ي مصدق و كاشاني بوجود مي‌آمد و منعكس مي‌شد در خارج. مرحوم كاشاني كه خب مظهر اين حركت محسوب مي‌شد يعني مظهر مردمي و ديني اين حركت محسوب مي‌شد والا مصدق را كه عامه‌ي مردم نمي‌شناختند، به فدائيان و شخص نواب خيلي التفات داشت مرحوم كاشاني، بعد از جريان ترور رزم‌آرا روزنامه‌ها يك عكسي را منتشر كردند كه مرحوم كاشاني دستش را گذاشته روي سر مرحوم طهماسبي كه قاتل رزم‌آرا بود و با همان لحن مخصوص خودش مثلا مي‌گويد بي‌سوات، نمي‌دانم، يك چيزي، يك جمله‌اي محبت‌آميزي، كلمه‌ي بي‌سوات را مرحوم آيت‌الله كاشاني زياد تكرار مي‌كرد در مقام شوخي و مزاح با افرادي كه با آنها مخاطبش بودند، نشنيديد اين را؟ . . . بي‌سوات . . . بله بي‌سوات با «ت»، اين نشان‌دهنده‌ي آن حالت طيبت مرحوم آقاي كاشاني بود يعني نشان مي‌داد كه اين جواني كه حالا دست هم روي سرش گذاشته و با محبت دارد بهش حرف مي‌زند و شوخي هم مي‌كند بهش مي‌گيد بي‌سوات، اين مورد توجهش است پس بنابراين از زدن رزم‌آرا مرحوم كاشاني استقبال مي‌كند، اين هم كه قاتل رزم‌آرا است. يك چنين حمايتهاي صريح و علني را آدم آنوقت مشاهده مي‌كرد معلوم بود كه فدائيان اسلام زير بال مرحوم آيت‌الله كاشاني قرار دارند و او از آنها كاملا حمايت مي‌كند و اينها هم بي‌دريغ به نفع حكومت مصدق و به نفع همان جهت‌گيري‌اي كه مجموعه‌ي مصدق و كاشاني گفتيم بوجود مي‌آورد، تلاش مي‌كردند و حركت مي‌كردند و در حقيقت جريان نهضت ملي نوك تيز مسلحش فدائيان اسلام بودند تا وقتي‌كه بين اينها و مصدق اختلاف افتاد كه آن اختلافات تاريخچه‌ي مفصلي دارد كه بعد ديگر به كلي بين اينها دشمني و نقار برقرار شد تا اينكه حتي منتهي شد به زدن فاطمي كه فاطمي را كه جزو ياران نزديك مصدق بود، فدائيان اسلامي زدند ترور كردند، به قصد كشتن البته، كه خب منتهي او جان به در برد تا بعد دستگاه رژيم سلطنت او را كشتند . . . اين بياني كه كردم همان بود، در حقيقت بيان مصداقي از همين فعل و انفعالات بود يعني شما ببينيد از سال 29 تا 32 يعني از سال ملي شدن صنعت نفت تا سقوط دكتر مصدق، اين سه سالي كه بر كشور ما سه سال و خرده‌اي كه گذشت مي‌دانيد يكي از آن دوره‌هاي فوق‌العاده حساس كشور ماست از لحاظ ارتباط با سياستهاي خارجي، اين دوران دوراني است كه سلطه‌ي قديمي انگليسي يك ضربت محكم بهش مي‌خورد و خاطرات حكومت ملي، حكومت مردم و حضور مردم كه ساليان درازي بود به كلي از ذهنها شسته و زدوده شده بود، باز در ذهنها زنده مي‌شود، مردم ما مردم حضور در كوچه و بازارند ديگر، در مشروطيت و در همه‌ي قضايا مردم هميشه توي صحنه‌ها حضور داشتند، آمدند، رفتند، اقدام كردند، خواستند، عمل كردند، يك چيز عجيبي است اصلا تاريخچه‌ي حضور مردم ما در صحنه، جزو تاريخچه‌هاي استثنايي است روي اين هم كسي كار نكرده، اگر مقايسه كنيد مردم ما را با ملتهاي ديگر از لحاظ تعيين‌كنندگي مواقف حساس خواهيد كه ملت ما از آن ملتهاي جالبند از اين جهت، خب در دوران رضاخاني به كل، اصلا خشكيده بود اين روح، تمام شده بود ديگر اصلا مردم هيچ كاره‌ي محض شده بودند به خاطر آن استبداد، بعد از دوران رضاخان هم مسأله‌اي نبود كه مردم را به ميدان آزمايش بكشاند و در صحنه‌ها حاضر كند. دوران مصدق يعني دوران حكومت مصدق و از 29 تا 32، به اين تعبير، جزو دورانهايي بود كه از اين جهت خيلي حساس بود، ضربه‌ي به حكومت انگليس، باز يافتن احساسات مردمي بوسيله‌ي خود مردم، و يك نگاه تند به سلطه‌گران و به خارجياني كه در كار ايران دخالت مي‌كنند، بعد تهديد كردن مقام سلطنتي كه مردم از آن آنقدر نفرت داشتند، اينها يك حوادث عجيبي است ديگر، يعني جزو مقاطع كم‌نظير تاريخ ماست، در اين مقطع نقش فدائيان اسلام نقش به طور كامل مؤثري بود يعني در روي كار آوردن آن دولت در حمايت مرحوم كاشاني، پس طبعا در قضيه‌ي خلع يد از انگليسي‌ها، در قضيه‌ي نفت و در بقيه‌ي مسائل. پس مي‌بينيد كه اين دوران ده ساله‌ي عمر سياسي و مبارزاتي مرحوم نواب يكي از مهمترين نشانه‌ها و آثارش حضور فعال و تأثير فراوان در برهه‌ي سه چهار ساله‌ي بين 29 تا 32 است كه از برهه‌هاي تاريخي كشور هم هست. س: يك سؤالي الان به ذهن من خطور كرد خواستم آن را هم از حضرتعالي سؤال بكنم. سؤالم اين بود كه ايشان انديشه‌اش و شخصيتش در حركت اخوان‌المسلمين و ساختار فكري اخوان‌المسلمين تا چه ميزان بود، با توجه به سفرهايي كه به منطقه كردند؟ ج: ايشان تحت تأثير اخوان‌المسلمين بود . . . بله. يعني حسن‌البناء روي ايشان اثر گذاشته بود و ايشان به نوبه‌ي خودش روي ديگران اثر گذاشته بود. يكي از رهبران معروف سازمان آزاديبخش فلسطين به من گفتش كه من در مصر، در آن سفري كه نواب صفوي مصر آمده بود، مشغول درس خواندن بودم رشته‌ي مهندسي داشتم درس مي‌خواندم و داشتم درس مي‌خواندم كه مهندس بشوم و مشغول كارهايم بشوم، اين آمد گفتش كه تو داري درس مي‌خواني اينجا؟ برو فلسطين بجنگ، گفت من يكهو منقلب شدم به يك عده‌اي از جوانها در مصر سخراني‌هايي ايشان كرده بود ديگر و گفته بود برو به جنگ، اينجا آمدي مشغول درس خواندني؟ و همان شخص بلند شد آمد در فلسطين و خب اين آمدنها بود كه اصلا مسأله‌ي فلسطين را جور ديگري كرد. خيلي مرد قوي‌اي بود مرحوم نواب، من شنيدم يك وقتي رفته بود اردن گوش ملك حسين را گرفته بود گفته بود پسر عمو جان اين انگليسي‌ها خيلي خطرناكند، آخر سيد است، ملك حسين يعني سيد است، آره گفته بود انگليسي‌ها خيلي خطرناكند پسر عمو جان، آدم اينجوري‌اي بود، گوش ملك حسين را مي‌گرفت فشار مي‌داد.																							 
, مهندس سيدمحمد غرضي در سال 1320 در خانواده‌اي مذهبي در اصفهان متولد شد. بعد از گذراندن دوران تحصيل ابتدايي و متوسطه، در سال 1340 وارد دانشكده‌ فني دانشگاه تهران شد. بعد از اتمام تحصيلات در دانشكده فني، فوق ليسانس الكترومكانيك گرفت و وارد وزارت نيرو شد. در سال‌هاي 1346 و 1349 براي گذراندن دوره‌هاي تخصصي انتقال و توزيع نيرو‌هاي برق و توربين‌هاي گازي از سوي آن وزارتخانه عازم فرانسه شد. او به خبرنگار ايسنا مي‌گويد كه از دهه 20 تا 30 شاهد مبارزات مردم و اعدام‌هاي انقلابي هژير و رزم‌آرا بوده است، در دهه 30 تا 40 شاهد مبارزات 30 تير و كودتاي 28 مرداد سال 1332 و تشكيل نهضت مقاومت ملي و ...، از دهه 40 تا 50 با ورود به دانشكده فني و ماجراي 15 خرداد در ميدان توپخانه و سبزه‌ميدان شاهد شهادت تعداد بي‌شماري از مردم حاضر در صحنه بوده، از 15 خرداد به بعد به دنبال مبارزات و فعاليت در گروههاي مبارز مسلحانه تا سال 50 كه به زندان افتاد، از دهه 50 تا 60 بعد از آزادي از زندان در خانه‌هاي تيمي حضور داشته و در سال 1354 به عراق نزد حضرت امام رفت و با ايشان به تهران برگشت و بلافاصله در بيت امام مستقر شد. غرضي مبارزات خود را از سال 1342 همزمان با مبارزات حق‌طلبانه مردم آغاز كرد و متعاقب آن در سال 1350 به دليل مخالفت با برنامه‌هاي رژيم سابق به زندان افتاد. مبارزات مخفي را از سال 1353 آغاز كرد و در سال 1355 به علت خفقان در رژيم سابق و درگيري‌هاي وسيع با كفر و نفاق، براي ادامه مبارزات از ايران خارج شد و مدتي در نجف اشرف، همراه با تني از روحانيون مبارزه و شهيد اندرزگو با مبارزات برادران عرب آشنا شد و مدتي در مبارزات فلسطين، سوريه و لبنان عليه صهيونيسم مشغول فعاليت بود. از آن پس تا هجرت امام به پاريس و بازگشت ايشان به ايران همراه ايشان بود و فعاليت مي‌كرد. پس از پيروزي انقلاب در تشكيل سپاه پاسداران نقش فعالي داشت و در درگيري با نيرو‌هاي ضد انقلاب شركت كرد. وي در اين استان مسووليت دفتر عمران امام را عهده‌دار و سپس به عنوان معاون استاندار كردستان انتخاب شد. بعد از مدتي فعاليت در دفتر امام در قم، در اواخر سال 58 در استانداري خوزستان خدمت كرد و با شروع جنگ تحميلي نقش حساسي در تجهيز و تدارك جبهه و رفع مشكلات اين استان داشت. بعد از استانداري، نمايندگي مردم اصفهان در مجلس را بر عهده گرفت و بعد از آن بود كه به عنوان وزير نفت وارد كابينه شهيد رجايي شد. غرضي در كابينه مهندس ميرحسين موسوي نيز با همين سمت حضور داشت و در كابينه حجت‌الاسلام‌والمسلمين هاشمي رفسنجاني نيز به عنوان وزير پست و تلگراف و تلفن به مجلس معرفي شد و پس از كسب راي اعتماد در اين مسووليت مشغول به خدمت شد. سيدمحمد غرضي اكنون پس از مدت‌ها كناره‌گيري از عرصه‌هاي اجرايي (او مي‌گويد من كار سياسي مطابق تعاريف معمول نمي‌كنم) و 8 سال سكوت طولاني در گفت‌وگو با خبرنگار تاريخ خبرگزاري دانشجويان ايران (ايسنا)، به مرور خاطرات گذشته خود و بيان مطالبي پرداخت كه تاكنون در يك مصاحبه به زبان نياورده بود. او هم‌اكنون در سازمان نظام مهندسي كشور مشغول كار است. *** ايسنا: قبل از آنكه به دوران وزارت و حضورتان در عرصه‌هاي سياسي كشور بپردازيم، مختصري از فعاليت‌ها و سوابقتان پيش از اين ايام بگوييد. غرضي: بنده در سال 1340 وارد دانشكده فني دانشگاه تهران شدم و در همان دانشكده با اخذ مدرك فوق ليسانس رشته الكترومكانيك فارغ‌التحصيل شدم و تا قبل از سالهاي 1345 تا 1350 كه به زندان رفتم در منطقه برق اصفهان مشغول فعاليت بودم. بعد از انقلاب نيز در اواخر سال 58 به عنوان استاندار خوزستان خدمتم را ادامه دادم و آخرين مسووليتم تا قبل از ورود به وزارت نفت، نمايندگي مردم اصفهان بود. اما در مورد بخشي از سوالتان بايد بگويم بنده هيچ‌گاه كار سياسي مطابق تعريف معمول نكرده‌ام و همواره در هر مسووليتي كه بودم اعتقاد داشتم براي ارتقاي سطح حيات و زندگي مردم بايد به توسعه اجتماعي توجه داشت. زيربناي توسعه اجتماعي در كشور، توسعه تكنيكي است، به همين سبب هميشه به شدت به توسعه اجتماعي در سطح كشور علاقه‌مند بودم و اين اصل را براي خود پذيرفته‌ام. ايسنا: ممكن است كمي در مورد اين اصل پذيرفته ‌شده توضيح دهيد؟ ضمن آنكه بسياري از فعاليت‌هاي شما به نوعي حضور در عرصه‌ سياسي كشور بوده است. غرضي: معتقدم در كشور‌هايي نظير ما، وقتي تكنولوژي وارد تمام ابعاد زندگي مردم شود و كشور به لحاظ تكنيكي از جاده و راه‌آهن گرفته تا شبكه‌هاي برق توسعه يابد، زندگي مردم به لحاظ كيفي نيز توسعه مي‌يابد. ضمن آنكه من تكنولوژي را در سطح ابزار نمي‌دانم، بلكه هر نوع كاري كه موجب شود زندگي عادي مردم به زندگي عالي ارتقا يابد آن را تكنولوژي مي‌نامم؛ اما در يك جمله بايد بگويم ذهنيت من در زندگي و در دوران خدمت به مردم كاملا غير سياسي بوده است و همواره تلاشم بر اين بوده كه به نحوي زندگي آحاد مردم جامعه از نظر كيفي ارتقا يابد و زندگي آنان دگرگون شود، به طوري كه خيرات و بركات آن در جامعه جاري و ساري باشد و همه مردم از آثار و نتايج آن بهره‌مند شوند. ايسنا: با توجه به توضيحاتي كه ارائه داديد، آيا از به كار بردن اين اصل در زمان مسووليت‌هايتان خاطره خاصي داريد؟ غرضي: با توجه به پيمان و اصلي كه گفتم، وقتي در منطقه برق اصفهان بودم و با پست‌هاي 63 برق كاشان را به اصفهان وصل كرديم، بسيار خوشحال بودم. وقتي بعد از 2 ، 3 سال كه از آنجام رد مي‌شدم و مي‌ديدم كه شبكه‌هاي برق در روستا‌ها موجب راه‌اندازي چاههاي بسيار پر آب كشاورزي شده است و نتيجه آن فعاليت‌ها به ثمر نشسته است، بيشتر خوشحال شدم. علاوه بر اين، ورود برق به مناطق مختلف استان سبب شده بود كه يك زندگي غير مرتبط به يك شبكه مرتبط شهري تبديل شود. نكته جالب توجه اينكه تمام هزينه‌هاي اين فعاليت‌ها را از خود مردم دريافت مي‌كرديم. يادم هست در سال 1339 يك شب رييس شعبه بانك صادرات استان اصفهان با خوشحالي آمد منزل ما و گفت 7 ميليون تومان در باجه بانك براي هزينه‌هاي شبكه‌اي اتصال برق پول جمع شده است. توجه كنيد خود مردم تا چه ميزان خواهان اين رشد و پيشرفت بودند تا جايي كه حاضر بودند تمام هزينه‌ها را خودشان بپردازند. با مشاهده اين اشتياق، با روحيه مضاعفي كار را ادامه داديم. اين قبيل فعاليت‌هاي عمراني را در ساير مسووليتها نيز پيگيري كردم. به خاطر دارم در سالهاي 63 - 64 طراحي شبكه‌هاي انتقال گاز 270 شهر را بررسي كرديم كه از آن ميان انتقال گاز براي 100 شهر تصويب شد. از همه خاطره‌انگيزتر و شيرين‌تر، انتقال گاز به شهر‌هاي اردبيل و تبريز بود كه با توجه به برودت هوا در فصل‌هاي سرد سال در اين مناطق، انتقال گاز كمك عمده‌اي به مردم اين نواحي كرده بود و آنها را بسيار خوشحال ساخته بود. ايسنا: از دوران حضور خود در وزارت‌ نفت كابينه شهيد باهنر و مهندس موسوي و وزارت پست و تلگراف و تلفن كابينه آقاي هاشمي رفسنجاني بگوييد. آيا در مسووليت‌هايي مانند وزارت هم اين روحيه را حفظ كرديد؟ غرضي: از دوران وزارت نفت كه گفتم. وقتي قرار شد به پست و تلگراف بروم تصورم اين بود كه از يك كار سخت جدا و به يك كار آسان و ساده‌تر منتقل مي‌شوم، ولي چند ماهي كه گذشت متوجه شدم تصور اوليه‌ام درست نبود؛ چراكه به اين باور رسيده ‌بودم كه بهترين راه توسعه ذهني و علمي انسان بخصوص در ايران از طريق ارتباطات فراهم مي‌شود. يك خط تلفن از ساخت يك اتومبيل كمتر نيست. حتي نامه‌رساني كه ممكن است در ظاهر كم ارزش جلوه كند، در باطن همان كاري را مي‌كند كه هزاران سفر و پيام شفاهي انجام مي‌دهد. به خاطر دارم در سفري كه به يكي از كشورهاي آسيايي داشتم، با يكي از مسوولان مخابراتي آن كشور صحبت مي‌كردم. او از من سوال كرد شما قبل از آنكه به وزارت پست بياييد كجا فعاليت مي‌كرديد؟ گفتم در وزارت نفت. او نكته جالبي به من گفت كه هنوز به ذهن دارم، گفت: شما در عرصه‌هايي فعال بوديد كه دو بال تمدن امروزي‌اند، يكي انرژي و ديگري ارتباطات. ايسنا: دستاورد‌هاي وزارت پست و تلگراف و تلفن در زمان تصدي‌گري شما چه بود؟ آيا توانستيد همان اصل توسعه تكنيكي و اجتماعي را كه به آن قائل بوديد، در اين وزارتخانه‌ كه مي‌تواند مهمترين جايگاه جهت بروز اين ايده باشد عملي كنيد؟ غرضي: معتقدم در يك تعريف زيربنايي، همه پيشرفت‌ها و توسعه‌ها به توسعه ارتباطات بستگي دارد. در همين راستا كار توسعه ارتباطات اعم از پست و تلگراف و تلفن كار بسيار عظيمي بود كه در سطح كشور صورت گرفت. حتي با پيش رو داشتن جنگ، ظرف يك دهه، رشد و پيشرفتمان در اين عرصه يك به ده بود بدون آنكه از دولت بودجه سنگيني را گرفته باشيم يا به اقشاري از جامعه فشار آمده باشد. توانسته بوديم با ايجاد يك نظام عاطفي بين مردم و دولت و وزارت پست و تلگراف و تلفن به اهداف خود برسيم، چراكه برآوردن نياز‌هاي جامعه رافع همه مشكلات است و جامعه در اين صورت مي‌تواند عقب‌ماندگي‌هايش را جبران كند. به لحاظ آماري نيز در آن زمان از واگذاري 100 هزار خط تلفن در سال به يك ميليون واگذاري خط تلفن در سال رسيده بوديم. شايد امروز شما در سطح تهران بگرديد صد‌ها مركز مخابراتي مشاهده كنيد كه همه در طول دهه 60 ساخته شده‌اند. همچنين در زمينه پيشرفت نيروي انساني از يك درصد نيروي انساني ليسانس در مجموعه، به 60 درصد نيرو‌هاي متخصص رسيديم. براي همه نيرو‌ها زمينه آموزش و تحصيلات را فراهم كرديم و هر كس تحصيل مي‌كرد هزينه‌هاي تحصيلش را نيز مي‌پرداختيم. ما از يك شبكه غير ديجيتالي، سيمي و فرسوده به شبكه ديجيتالي، فيبر نوري و ماهواره‌اي رسيده بوديم. ايسنا: عمده مشكلات و چالش‌هاي اصلي دولت آقاي هاشمي رفسنجاني در چه زمينه‌هايي بود؟ غرضي: ما در آن زمان در سه مقوله مشكل داشتيم: 1- خالي بودن خزانه و عدم وجود بودجه كافي، بطوري كه چند ماه قبل از آغاز به كار دولت آقاي هاشمي تمام سيلو‌ها خالي شده بودند. 2- جنگ تازه تمام شده بود و خرابي‌هاي ناشي از آن هم بسيار زياد بود. 3- دولتي كه تشكيل مي‌شود بايد انبعاثي را از خود نشان دهد و بعثتي را فراهم كند. در اين زمينه بهترين حرفي كه مي‌شد زد، حرف سازندگي بود. ايسنا: از چه سالي دولت سازندگي وارد گفتمان سياسي كشور شد؟ غرضي: اگر به سال‌هاي 70 – 69 بازگرديد، مي‌بينيد اين عنوان مطرح نمي‌شود؛ اما از سال 71 به بعد كه كشور در همه ابعاد رو به پيشرفت بود و كم كم تفاوت‌هايي نسبت به گذشته ايجاد شده بود و اين شعار (سازندگي) در موارد مختلفي كاركرد مثبت داشت، آقاي هاشمي نيز علاقه‌مند شد كه اسم دولتش، دولت سازندگي باشد. مردم هم از اين شعار استقبال كردند. هرجا كه مي‌رفتيم به خوبي مشهود بود كه مردم اين شعار را پذيرفته‌اند و دست يا علي مدد داده‌اند. ايسنا: رهاورد دولت سازندگي براي مردم را چگونه ارزيابي مي‌كنيد؟ با توجه به اينكه انتقاداتي هم در اين زمينه وجود دارد. غرضي: ما در اين دوره بسيار موفق بوديم. اگر شما به آمار و ارقام هم توجه كنيد همگي مويد همين نكته است. توليد ساليانه 500 هزار تن آهن در سال 68 به 12 ميليون تن رسيده بود. توليد ساليانه سيمان 3 الي 4 ميليون تن بود در حالي كه در دوران سازندگي اين رقم به 16 ميليون تن افزايش يافت. در مورد ساخت مسكن از سالي 60 هزار واحد در سال، به ساخت 300 هزار واحد مسكوني در سال رسيديم. اكنون باعث افتخار نظام است كه ساليانه 700 هزار واحد مسكوني ساخته مي‌شود و يا در عرض 16 سال از 6 ميليون دانش‌آموز در كشور، به 20 ميليون دانش‌آموز رسيده بوديم. همچنين 170 هزار دانشجو به 2 الي 3 ميليون دانشجو در كشور افزايش يافت. توجه كنيد به گسترش راه‌آهن در زمان سازندگي؛ راه‌آهن بافق - بندرعباس پس از سالها به بهره‌برداري رسيد. يادم هست در سال 62 در زمان نخست وزيري مهندس ميرحسين موسوي به همراه وزير محترم وقت راه و ترابري اين طرح را دنبال مي‌كرديم كه بتوانيم سرخس را به چابهار وصل كنيم. بعد‌ها امكانات اين طرح در زمان آقاي هاشمي مهيا شد و حقيقتا كار عظيمي بود. ترانزيت كالا از اين مسير در رشد اقتصادي كشور موثر است. به همين جهت اعتقاد دارم حفظ كوير از طريق آباداني است نه به وسيله كارهاي سياسي و امنيتي. همچنين در دولت سازندگي در زمينه توليد برق از سالي 3 هزار مگاوات در سال 56 به رقم 12 هزار مگاوات رسيديم، به طوري كه دو سال بعد از آغاز به كار دولت آقاي هاشمي، ديگر خاموشي نداشتيم. اين از آرزو‌هاي ديرينه كسي مثل من بود. من براي تك تك اين كار‌ها ارزش و شانيت قائلم. اين كا‌ر‌ها به قدري بزرگ است كه به هيچ وجه نمي‌توان آنها را ناديده گرفت. اينها مفاهيم بزرگي بودند كه در اين برهه از تاريخ انقلاب خلق شده بودند. ايسنا: در مجموع چه توصيفي از دوران سازندگي داريد؟ غرضي: من شخصاً اين دوران را گذر از يك دوره فرسوده به دوره سازندگي و عمران توصيف مي‌كنم. اين نتيجه تغيير كيفي همه‌جانبه در ايران به واسطه عوامل انساني و تكنيكي بود كه اين توفيق به طور كامل در سازندگي منعكس شد. ايسنا: اما اين دوران منتقديني نيز داشته و دارد. بطور مثال عده‌اي از اين منتقدين قائلند در اين دوره علي‌رغم سازندگي در سطح كشور، آنچنان كه بايد و شايد به قشر آسيب‌پذير جامعه توجهي نشد. آيا اين انتقاد را مي‌پذيريد؟ غرضي: موضوع فقر كاملاً قابل مقايسه است ولي شما وقتي وارد مباحث اجتماعي مي‌شويد، مي‌توانيد بگوييد فقرا فقيرتر شدند و اغنيا ثروتمند‌تر، ولي به لحاظ علمي ما ضريب جيني داريم. همانطور كه گفتم، با اين روش مي‌توانيد دهگان فقر را در ساليان گذشته مقايسه كنيد. مقايسه دهگان فقر در سال 76 نسبت به سال 68 و مقايسه سال 68 نسبت به سال 60 نشان مي‌دهد توسعه فقر در كشور كاهش يافته است. اين كاهش تابع ضابطه است. در ضريب جيني بالاترين طبقه درآمد را 10 و پايين‌ترين را يك در نظر مي‌گيرند. اين ضريب قابل محاسبه است و نتيجه آن همانطور كه گفتم در دوران سازندگي رو به بهبود بوده است. ايسنا: اما با توجه به دستاوردهاي مثبتي كه مطرح كرديد، به نظر مي‌رسد كه وضعيت كاهش فقر مي‌توانست بهتر از اين باشد. غرضي: اينكه مي‌توانست از اين بهتر باشد جاي بحث است. بايد بخش‌هاي وسيعي از توسعه را تعطيل مي‌كرديم و بر سر سفره‌ها مي‌آورديم. توجه داشته باشيد درآمد كشور مشخص است، نه كسي آن را خورده نه كسي آن را برده. ما با كساني كه از رفاه اجتماعي صحبت مي‌كنند مخالفتي نداريم، ولي مشخص است كه بخشي از درآمد كه بايد صرف توسعه كشور شود به اين بخش اختصاص يابد. ما در دوران سازندگي مي‌توانستيم مثلا هزينه تعداد دانشجو‌ها يا دانش‌آموزان و يا برق توليدي و يا ساير كارهاي عمراني را كاهش دهيم و براي سفره مردم هزينه كنيم، اما ما طرفدار توسعه همراه با رفاه كاري بوديم و معتقد بوديم رفاه كاري نسبت به رفاه بيكاري در اولويت است. ايسنا: آيا كابينه آقاي هاشمي از هماهنگي لازم برخوردار بود و اعضاي آن نيز همگون انتخاب شده بودند؟ غرضي: آقاي هاشمي خودش ناهمگوني را مي‌پذيرفت و اعتقاد داشت بايد با همه عوامل اجتماعي و همه نيرو‌هاي ارزشمند انساني فارغ از مسائل حزبي و جناحي در تعامل بود، به همين دليل از حضور آنان در كابينه بهره جست و درست به همين دليل بود كه تمام اعضاي كابينه مهندس مير حسين موسوي - هر 20 وزير كابينه به غير از بهزاد نبوي و محتشمي‌پور كه بجاي آنها نعمت‌زاده و عبدالله نوري آمدند - وارد كابينه آقاي هاشمي شديم. اين طبع آقاي هاشمي بود كه با همه عوامل اجتماعي همراهي كند و خودش نيز مسووليت آن را بپذيرد. ايسنا: چرا اين تركيب در دولت دوم آقاي هاشمي تغيير كرد؟ غرضي: چون در 4 سال دوم، كشور با اقتضائات جديدي مواجه شده بود و آقاي هاشمي تركيب كابينه را با توجه به شرايط كشور تعيين مي‌كرد. ايسنا: آيا اين مساله، يعني وجود افراد با تفكرات سياسي مختلف در دولت آقاي خاتمي نيز وجود داشت؟ غرضي: چون من در آن كابينه نبودم نمي‌توانم اظهار نظر و قضاوتي داشته باشم. ايسنا: عده‌ ديگري از منتقدين دولت آقاي هاشمي به قرارداد‌هاي خارجي كه در اين دوره منعقد شد ايراد مي‌گيرند. در اين باره نظرتان چيست؟ غرضي: در مورد وزارت پست و تلگراف هيچ كس نسبت به قرارداد‌هاي بسته شده بحثي ندارد. اگر آن زمان هم بحث‌هايي در بعضي از مطبوعات مطرح مي‌شد كاملا بي اساس بود، چراكه از مسوولان و مديران آنها هيچ خبري نيست ضمن آنكه قوه قضاييه همه آنها را محكوم كرد. در مجموع هر كس فكر مي‌كند تخلفي شده است، الان كه من مسووليتي ندارم برود شكايت كند تا به آن دنيا موكول نشود و بارمان براي آخرت سنگين‌تر نشود. يك بار به آقاي ده‌نمكي گفتم كه آقا تو رو به خدا اعلام جرم كن تا به پرونده ما در همين دنيا رسيدگي شود. وليكن من حتي در تمام طول عمرم با يك خارجي هم ملاقات نكردم كه بخواهم با او قرارداد ببندم. ايسنا: اگر مايل هستيد مقداري در مورد فضاي بعد از دولت سازندگي صحبت كنيم. شما پس از پايان دوران وزارت از سوي مردم به عنوان عضو شوراي شهر تهران انتخاب شديد. به چه دلايلي از عضويت در شوراي شهر تهران استعفا داديد؟ غرضي: آنجا مجموعه‌اي نبود كه حرف ما خريدار داشته باشد. من در چنين مجموعه‌هايي نمي‌مانم. آنجا عده‌اي آمده بودند كه فقط به كارهاي سياسي و حزبي بپردازند. بيشتر اعضا هم افراد سياسي بودند. خب من هم به اين نتيجه رسيدم كه ديگر اينجا جاي ما نيست. ضمن آنكه من براي نمايندگي مجلس ششم هم ثبت نام كرده بودم كه راي نياوردم. ايسنا: در مورد حزب كارگزاران سازندگي بگوييد. در آينده چه فعاليت‌هايي خواهد داشت؟ غرضي: من فقط در تشكيل حزب كارگزاران نقش داشتم و از اعضاي موسس اين مجموعه بودم ولي نه به عنوان حزب بلكه به عنوان روشي در اداره كشور كه به توسعه منجر شود. چراكه ذهنيتم در آن زمان اين بود كه اين كار در راستاي يك جريان اجتماعي است و اساس و مرام و هدف آن ارتقاء كيفي و توسعه اجتماعي كشور است؛ اما رفته رفته شكل حزبي به خود گرفت و بيشتر پيگير مسائل سياسي شد و در ادامه به يك حزب صرفاً سياسي تبديل شد و مباحث اجتماعي در آن كمرنگ شد. فرهنگ توسعه كه يكي از اهداف اوليه تشكيل كارگزاران سازندگي بود فراموش شد و به همين دليل ديگر ادامه ندادم و الان هم عضو حزب نيستم كه بخواهم در مورد سياست‌هاي آينده آن سخني بگويم. در مورد آينده خودم نيز مي‌توانم بگويم فعلا در سازمان نظام مهندسي كشور مشغولم. ايسنا: تحليل شما از فضاي سياسي فعلي كشور چيست؟ غرضي: اميدوارم كه دولت فعلي بتواند به شعار‌هايي كه داده است جامه عمل بپوشاند و كشور از لحاظ اقتصادي، اجتماعي و تكنيكي پيشرفت كند. اگر منظور شما از تحليل، انتقاد است؛ من نه انتقاد از اين دوران و نه از دوران گذشته را برنمي‌تابم. در اسلام نقد نيست، امر به معروف و نهي از منكر هست، آن هم شرايط دارد و بايد موثر باشد و اگر موثر نباشد نمي‌توان تكليف كرد. اينك بعد از دو قرن، يك حكومت مردمي روي كار آمده است. با اين حكومت درگير شدن خلاف شرع است. بايد كمك كرد تا رشد عمومي حاصل شود. يكصد سال است كلمه نقد كليه امور فرهنگي كشور را دربر گرفته. إن‌شاءالله يك مركز تحقيقات به اين مساله رسيدگي خواهد كرد كه عملكرد نقد در يكصد سال گذشته چه نتيجه‌اي داشته است؟ آيا جز اينكه دامنه دشمني‌ها را زياد كرده كار ديگري كرده است؟ بحمدالله زبانهاي تند به تدريج جاي خود را به زبانهاي ملايم داده است. خدا كند روزي نيت‌ها هم همراه قلوب و زبان يكپارچه شود و مردم در تاريكي‌هاي متعدد سردرگم نشوند؛ اما با همه اين نگراني‌ها اگر همين گروهها بنده را تكه تكه كنند (چه راست و چه چپ و يا ...) يك آخ هم نخواهم گفت، زيرا بعد از دويست سال داريم نقشه مي‌كشيم و از مجراي تنگ حكومتهاي ظلم و جور عبور كرده و با دنياي وسيع توسعه آشنا شده‌ايم. توسعه نياز و فرهنگ كل كشور است و سيلان دارد. نقد و رودررويي مختص گروههاي كوچكي است كه اصولا از جامعه فاصله دارند. ايسنا: با تشكر از وقتي كه در اختيارمان گذاشتيد. اميدواريم اين قبيل جلسات گفت‌وگو براي انتقال تجربيات گذشته ادامه داشته باشد. غرضي: متشكرم. إن‌شاءالله. گفت‌وگو از خبرنگار ايسنا: حسين سخنور																							 
, اخبار ذيل برگرفته از آرشيو روزنامه‌ي كيهان است كه در آن سال به شرح ماوقع پرداخته‌است. گروه تاريخ خبرگزاري دانشجويان ايران اين اخبار را جهت استفاده‌ي مخاطبان محترم مجددا ارسال مي‌كند. **روزنامه‌ي كيهان از قول راديو ايران نوشت: «تا ساعت ‌?? شب، ‌?? نفر از مجروحاني كه در بيمارستان پهلوي تهران بستري بودند در گذشتند و ‌? نفر ديگر كه حالشان وخيم بود تحت عمل جراحي قرار گرفتند.» هم‏چنين گزارش خبرنگاران كيهان از سطح شهر حاكي است كه در جريان حوادث امروز بيش از ‌?? نقطه‌ي شهر به آتش كشيده شد. در اين گزارش آمده بود: «برابر آمار به دست آمده گروهي به هتل “اينتركنتينانتال” حمله كردند و پس از شكستن شيشه اين هتل، وارد محوطه آن شدند و به گلخانه و كافي شاپ زيان‏هايي وارد آوردند. چهار اتومبيل آتش‏نشاني، يك اتوبوس شركت واحد و چند اتوبوس دولتي هم به آتش كشيده شد و در ميان شعله‏ها سوخت. [هم‏چنين] دو رستوران در خيابان آريامهر [فاطمي] به نام‌هاي «ناژر» و «پاتوق» آسيب ديد و در اميرآباد يك اتومبيل لندرور و در بلوار اليزابت [بلوار كشاورز]، يك اتوموبيل دژبان مركز آتش زده شد. شيشه‏هاي يك مشروب‏فروشي در خيابان فردوسي، چند بانك و مشروب‏فروشي در خيابان شاهرضا و چندين مشروب‏فروشي در خيابان شميران نيز شكسته شد. هم‏چنين گروهي در خيابان استانبول تظاهرات كردند و شيشه‏هاي يك اتوموبيل و يك مشروب‏فروشي را در اين خيابان شكستند. در همين حال امروز تظاهرات دانشجويان و دانش آموزان به خيابان‏هاي بزرگمهر، پهلوي، ري، قزوين، امامزاده معصوم، سالار، قصرالدشت، آذربايجان، پاستور، فخررازي، كاخ، ايتاليا، آيزنهاور، ابوريحان، سبزوار، و چند خيابان ديگر نيز گسترش يافت و چند نقطه به آتش كشيده شد و دود و آتش از مسافت زيادي در اين خيابان‏ها مشاهده مي‏شد. بعد از ظهر [امروز] جمعي از پدر و مادرها، بستگان دانشجويان و دانشجويان ديگر به دنبال وقايع دانشگاه تهران، دسته دسته راهي بيمارستان‌ها بودند و تا پاسي از شب در بخش‏هاي جراحي، اورژانس و بخش‏هاي ديگر به دنبال گم‏گشتگان خود مي‏گشتند. از جمله زني هراسان در حالي كه چادر بر سر داشت، در بيمارستان پهلوي سراغ پسرش به نام “مجتبي غنيمت” را مي‏گرفت و مي‌گفت او تير خورده و در اين بيمارستان است.» **در همين شرايط امروز «بيش از ده هزار نفر از بازاريان و ديگر طبقات مردم در سكوت كامل و در حالي كه شاخه‏هاي گل در دست داشتند به ديدار حجت الاسلام لاهوتي رفتند. اين گروه در حالي كه عكس بزرگي از آيت الله [العظمي] خميني را با چندين عكس و پلاكارت ديگر حمل مي‌كردند، ساعت ‌??/? بعد از ظهر از محل مسجد جامع بازار به راه افتادند و با يك راهپيمايي آرام و در كمال سكوت به خانه حجت الاسلام لاهوتي كه پس از ‌? سال زندان به تازگي آزاد شده‏اند، رفتند. در طول راه [بر تعداد] جمعيت به تدريج اضافه مي‏شد، وقتي جمعيت به خيابان ري رسيد، كسبه خيابان ري راهپيمايان را گل‏باران كردند و برايشان اسپند دود كردند. اين عده همچنان آرام به راهشان ادامه دادند تا اينكه به سه راه امين حضور رسيدند، در اينجا يكي از روحانيون كه گروه را همراهي مي‏كرد، سخناني ايراد كرد، آنگاه راهپيمايان با دادن شعار «نصر من الله و فتح قريب» مجددا به راه افتادند. سرانجام اين جمعيت انبوه به كوچه‌اي كه خانه حجت الاسلام لاهوتي [در آن] قرار داشت وارد شدند و در حالي كه سربازان فرمانداري نظامي كوچه را در محاصره گرفته بودند روي زمين نشستند و چند گاز اشك‏آور ميان جمعيت شليك شد. مردم چند لحظه متفرق شدند اما مجددا بازگشته و روي زمين نشستند. سپس آيت الله اميد يكي از آشنايان نزديك حجت الاسلام لاهوتي سخن گفت […...] و سپس حجت الاسلام لاهوتي در كنار در خانه‌اش ايستاد و در حالي كه خسته و رنجور مي‌نمود، گفت: ‌? سال بود كه از شما عزيزان، برادران و خواهرانم محروم بوده‌ام. اكنون كه به ياري و همت شما آزاد شده و به ميان شما بازگشته‌ام، بسيار خوشحالم و احساسي دارم كه بيانش برايم دشوار است. [...…] من آرزوي توفيق ملت ايران را دارم و مي‏دانم چنانچه يكپارچه و متحد باشند، عن قريب آزادي را به دست مي‏آورند و سرانجام به حقوقي كه ‌?? سال است از دست داده خواهند رسيد. اين مراسم تا ساعت ‌? بعد از ظهر ادامه يافت و سپس مردم به تدريج متفرق شدند.» **در كرمانشاه هم «هزاران نفر از مردم امروز به منظور شركت در مراسم هفتم قربانيان وقايع اخير اين شهر، در گورستان باغ فردوس اجتماع كردند و پس از گلباران قبور شهدا و قرائت فاتحه در يك تظاهرات آرام شركت نمودند و خواستار مجازات فوري عاملين وقايع اخير كرمانشاه شدند.» **در حالي كه اعتصاب كارگران و كارمندان پالايشگاه آبادان مراحل حساس خود را مي‏گذراند، «امروز كليه كاركنان مجتمع پتروشيمي آبادان به عنوان همبستگي و پشيباني از كاركنان پالايشگاه براي دومين بار دست از كار كشيدند و مجتمع پتروشيمي براي دومين بار تعطيل گرديد.» ** از طرف مقامات شركت نفت بخشنامه‏هايي خطاب به كارگران و كارمندان پالايشگاه آبادان مبني بر قبول قسمتي از خواست‏هاي رفاهي آنان صادر شد، ولي كاركنان اين واحد بزرگ صنعتي هم‏چنان به اعتصاب خود ادامه مي‏دهند. در اين ميان امروز حدود يك هزار تن از كارمندان پالايشگاه آبادان در مقابل اداره مركزي دست به تحصن زدند و در اين حال افراد ارتش همراه دهها تانك و زرهپوش در اطراف پالايشگاه و قسمت اداري آن كه كارمندان در آن متحصن هستند مستقر شدند و كنترل منطقه را در دست گرفتند. سربازان براي متفرق كردن اعتصابيون ابتدا از گاز اشك‏آور و شليك تير هوايي استفاده كردند و سپس به طرف آنها هجوم بردند كه در اين درگيري ‌?? نفر بر اثر اصابت سرنيزه و قنداق تفنگ مجروح شدند.» **كاركنان اعتصابي مجتمع پتروشيمي بندر شاهپور نيز امروز با مخابره تلگرامي خطاب به شريف امامي خواست‏هاي غير صنفي خود را به شرح ذيل اعلام كردند: اجراي كامل قانون اساسي، آزادي بدون قيد و شرط كليه زندانيان سياسي، لغو حكومت نظامي در سراسر كشور، اقدام عاجل جهت بازگشت تبعيدشدگان و رعايت اصول انساني حقوق بشر و حقوق اجتماعي آنان، محترم شمردن تاريخ رسمي، ملي شدن صنعت نفت در ‌?? اسفند، مردود شناخته شدن ‌? مرداد، معرفي و تعقيب و مجازات متجاوزين به بيت‏المال كشور، دستگيري و محاكمه و مجازات مسببين قتل و غارت و انسان‏سوزي‏ها و آدم‏كشي‏هاي اخير مملكت، بركناري شاغلين و بازنشستگان ارتشي در سطوح صنعت نفت و شركت‏هاي وابسته، عدم دخالت سازمان امنيت در كليه امور صنعت نفت و شركت‏هاي وابسته، رسيدگي به حيف و ميل مبالغ هنگفت در ساختمان اين مجتمع و پروژه پيش ساخته، رسيدگي به قيمت تمام شده منازل پيش ساخته با توجه به معافيت گمركي.» **قضات دادگستري سنندج هم امروز با ارسال تلگرامي به وزارت دادگستري و در اعتراض به وضعيت جاري در اين شهرستان، استعفاي دستجمعي خود را اعلام كردند. در بخشي از تلگرام قضات سنندج آمده بود: «مدت دو روز است ناظر و شاهد قتل عام و كشتار دسته‌جمعي مردم بي‏گناه و بي‏دفاع سنندج به وسيله ماموران هستيم و چون در قبال خواست‏هاي قانوني مردم در جهت تظلم و دادخواهي و اعتراض حقه آنان توانايي هيچ‏گونه اقدامي نداريم، بدين وسيله استعفاي دسته‌جمعي خود را اعلام مي‏داريم.» **رانندگان تاكسي قم، كاركنان شبكه بهداري و بهزيستي بروجرد، كارگران كارخانه پارسيلون خرم آباد و كاركنان گمرك خرمشهر نيز از ديگر گروه‏هايي بودند كه امروز به اعتصاب فراگير و جاري در كشور پيوستند. **در همين حال وكلاي دادگستري اصفهان، امروز با صدور اعلاميه‏اي خواستار آزادي كليه زندانيان سياسي و مجازات تبهكاران ‌?? ساله اخير شدند. در بخشي از اعلاميه وكلاي اصفهاني آمده بود: «با چشمي اشكبار و دلي مالامال از خون، از مظالمي كه بر زندانيان سياسي روا داشته‏‌اند […...] با ابراز تنفر و انزجار از اين گونه اعمال قرون وسطايي، موكدا استقرار حكومت قانون و اعلام صلاحيت عام دادگستري به عنوان تنها مرجع رسيدگي به تظلمات عمومي و آزادي تمامي زندانيان سياسي و تعقيب و كيفر تبهكاران ‌?? ساله اخير را خواستاريم […...]» **امروز هم‏چنين خانواده‏هاي زندانيان سياسي زندان اصفهان اعلام داشتند «17 روز از اعتصاب غذاي زندانيان سياسي اصفهان مي‏گذرد و تاكنون هيچ گونه اقدامي براي شكستن اين اعتصاب به عمل نيامده است. اين خانواده‌ها هشدار دادند كه وضع جسماني زندانيان وخيم است و چنانچه اقدام سريعي انجام نگيرد، جان گروهي از آنها در خطر مرگ قرار خواهد گرفت.» **در تبريز نيز اعلام شد كه زندانيان عادي شهرباني تبريز ضمن اعلام همبستگي و پيشتيباني از زندانيان قزل حصار تهران، چندين روز است كه دست به اعتصاب غذا زده‏اند. **خانواده‏هاي زندانيان سياسي رضاييه هم امروز طي نامه‏اي به كانون وكلاي ايران خواستار آزادي كليه زندانيان سياسي شدند. در قسمتي از اين نامه آمده بود: «با مبارزه ملت ايران […...] درهاي زندان‏ها به روي عده‏اي از زندانيان سياسي باز شد. [اما] هنوز عده‏‏اي از فرزندان بي‏گناه ايران با محكوميت‏هاي مختلف در زندان‏ها از جمله زندان شهرباني رضاييه محبوس هستند. ما خانواده زندانيان سياسي، آزادي سريع و بدون قيد و شرط عزيزان بي‏گناه خود را خواستاريم.» در اين نامه اسامي زندانيان سياسي كه در زندان شهرباني رضاييه زنداني هستند به شرح زير ذكر شده بود: «محمدباقر زينالي، سعيد نصرالهي ،قدير داراب‏نژاد، اسماعيل دين‏خواه، صمد علي‏پور، محمدناصر سربلند، محسن علي‏اكبر خويي، عليرضا فرنيا، حميد گلدوست، هوشنگ اكبري، اسدالله سلطان‏زاده، شهرام سلطانيان، هاشم پاك‌طينت، سلمان صاف‌نيت، محمدامين شيرخاني، ابراهيم عباسي، جواد جيراني خامنه، حميد رباني، سيف‌الله رضوي، اكبر فتورايي، رضا باكري، محمدتقي افشاني و علي اسماعيلي.» **اميني در مورد ديدار سنجابي و بازرگان با رهبر انقلاب در پاريس گفت: «آيت الله خميني (ره) نمي‏خواهند به هيچ‏وجه از موضع خودشان عقب بروند، بنابراين ايشان اگر واقعا وطن‏پرست هستند كه ترديدي در وطن‏پرستي ايشان هم نيست، بايد توجه كنند كه ما در چه موقعيتي هستيم و موقع جغرافيايي و موقع سياسي ما را در نظر بگيرند. اگر واقعا خداي ناكرده مملكتي نباشد، ايشان هم وجود ندارد، مانند سايرين. بنابراين همه بايد براي بقاي مملكت كوشش كنيم. ايشان زجر ديده‏اند، خيلي‏ها زجر ديده‏اند، همه تحمل ناراحتي كرده‏اند ولي اين ناراحتي‌ها نبايد به فناي مملكت منتهي شود. اشخاصي هستند كه كمتر از ايشان زجر كشيده‌اند شايد بيشتر هم كشيده باشند ولي براي بقاي مملكت بايد در اين مدت فراموش بكنند. اگر واقعا در اثر اجراي عدالت آرامشي در مردم به وجود بيايد، بنده خيال مي‏كنم ايشان هم تا اندازه‌اي متقاعد خواهند شد ولي ايشان هنوز چيزي محسوسي نمي‏بينند [...…] بنده خودم در قم بودم، احساسات مردم را در كوچه و خيابان ديدم، اينها را نمي‏شود با گفتن متقاعد كرد بايد عملي به دنبال داشته باشد. بايستي مردم ببينند اشخاصي كه مسوول اين بدبختي بودند، مجازات شده‏اند تا بگويند كه كاري شده است.» **در اين ميان امروز بازرگان از پاريس به تهران بازگشت به نوشته مطبوعات «مهندس بازرگان و دكتر ميناچي از هرگونه گفت‏وگو پيرامون چگونگي و نتايج مذاكرات با حضرت آيت الله خميني خودداري مي‏كنند و معتقدند كه بنا به ملاحظاتي بهتر است فعلا نتيجه مذاكرات اعلام نشود. مهندس بازرگان در مورد ملاقات با دكتر سنجابي گفت كه اين ديدار بسيار كوتاه مدت بود و مذاكراتي به عمل نيامد.» **در همين شرايط امروز كيهان طي تفسيري درباره‏ي اوضاع جاري كشور، تحت عنوان «مذاكرات پاريس و قم بحران را وارد مراحل حساسي كرده است» نوشت: «مذاكرات رهبران جبهه ملي در پاريس، مصاحبه‏هاي حضرت آيت الله شريعتمداري و دكتر اميني و گفت‌وگوي آنها در قم […...] از مهم‏ترين وقايع ‌?? ساعت اخير است […...] بيشتر گزارش‏ها و تفسيرهايي كه در خارج ايران انتشار يافته حاكي از آن است كه بحران سياسي ايران وارد مراحل حساس شده است. […...] اوضاع از هر لحاظ پيچيده و غامض به نظر مي‏رسد، ولي در پرتو همين پيچيدگي‏ها است كه مي‏توان يك اصل تاريخي را به وضوح ديد و آن اصل اين است كه خطرناك‏ترين زمان براي ادامه حيات حكومت‏هاي خودكامه و اختناق‏آميز درست زماني است كه اين‏گونه حكومت‏ها آغاز به اصلاح شيوه حكومتي خود مي‏كنند. چرا كه آغاز شدن اصلاحات سبب بالا رفتن انتظارات مي‏شود. اين چنين برداشتي منطبق است با تحولاتي كه در ايران مشاهده مي‏شود كه سنت‌طلبان اسلامي و گروه‏هاي راديكال كه به اعتصاب كارگران براي دستمزد بالاتر و شرايط بهتر كار جنبه سياسي داده‏اند، متفقا عليه حكومت فعاليت مي‏كنند.» **برنامه بلندپروازانه حكومت ايران با فرهنگ اسلامي كه سخت در جامعه ايران نفوذ و قدرت دارد، برخورد كرده است آن هم در زماني كه موج جديدي از فعاليت‏هاي سياسي اسلامي در ايران بپاخاسته است. [...…]» از سوي ديگر امروز رييس كميسيون عرايض مجلس شوراي ملي طي تذكر نامه‌اي قانوني، از رييس مجلس خواست تا مقرر شود دولت هر چه سريعتر دلايل خود را در مورد حمله ماموران دولتي با كساني كه به وسيله دولت اجير شده‏اند و در نقاط مختلف كشور به خرابكاري و حمله به مردم و كشتار آنها مي‏پردازند، طي گزارشي به مجلس شوراي ملي ارائه دهد. در بخشي از تذكرنامه‌ي پزشكپور آمده بود: «متاسفانه خبرهاي رسيده از مناطق گوناگون كشور، به ويژه از مناطقي چون شهرستان آمل و سرتاسر غرب و مناطق ديگر يكايك از اقدامات قانون‏شكنانه ماموران دولت و تجاوزات و تعديات گروه‏هاي مسلح به سلاح سرد و گرم [حكايت مي‏كند] كه به نام طرفداري از دولت و با حمايت ماموران دولت به جان و مال و زندگي مردم تعرض نموده و موجبات قتل و جرح و آتش‏سوزي و حتي غارت و چپاول اموال مردم را فراهم آورده‏اند. […...] خواهشمند است مقرر فرماييد سريعا دولت دلايل انجام اين اقدامات را به مجلس شوراي ملي گزارش دهد […...]» **در همين شرايط امروز كيهان با اشاره به ظهور و اكثريت در مجلس طي مقاله‏اي با عنوان «اين فراكسيون‌ها همان اكثريت مداح است» نوشت: «از تاريخچه و چگونگي تشكيل احزاب اكثريت و اقليت و حزب واحد و ‌?? سال گذشته و صندوق‏هاي وكيل ساز اين احزاب و ماهيت نمايندگان و ليدرها و خيمه‌شب‌بازي‌هاي اقليت و اكثريت در مجلس كم و بيش همه آگاهند. مدت‏ها شاهد جار و جنجال و برخوردهاي دروغين اين فراكسيون‏ها بوديم و ديديم كه ليدر هميشه مخالف خوان اقليت وقتي بر مسند وزارت نشست چگونه ثناگوي دولت‏هاي قبلي گرديد. [...…] كارنامه اين عده امروز نزد ملت سياه است و امروز همه مي‏دانند كه ره‌آورد دولت‏هاي مورد حمايت اكثريت مداح، جز غارت و چپاول بيت‏المال مردم و بر باد دادن ثروت ملي، ورشكستگي اقتصادي و صنعتي، خلاء فرهنگي، متلاش نمودن كشاورزي و ايجاد فساد در تمام شئون مملكت نبوده است. حال اين اكثريت خفته كارها را در مجلس به دست كسي سپرده است كه در ماهيت كارهاي او در گذشته بايد انديشيد و او نيز به نوبه خود كساني را بر سر كار آورده است كه از سال‏ها پيش خيالشان رنگي ندارد […...]» منبع:روزنامه‌ي كيهان در تاريخ‌هاي ‌??/?/??،‌??/?/?? ادامه دارد...																							 
, به گزارش سرويس آموزشي خبرگزاري دانشجويان ايران (ايسنا)، در راستاي تلاش‌هاي انجام شده براي اخذ مجوز برگزاري آزمون زبان انگليسي fce در جهاد دانشگاهي، پس از انجام مكاتبات اوليه در جلسه‌اي با حضور مسئولين اين آزمون (مسئول شمال آفريقا و خاورميانه دانشگاه كمبريج) مقرر شد كه جهاد دانشگاهي مرحله اول اعطاي اين مجوز را آغاز كند. گفتني است، در اين مرحله جهاد دانشگاهي بايد طي يكسال و نيم آينده دانشجويان تحت آموزش خود را كه علاقه‌مند به شركت در آزمون fce هستند را به مركز فرهنگي سفارت انگلستان معرفي نمايد لذا در صورتي كه جهاد دانشگاهي بتواند حدود 150 الي 200 دانشجو را براي اين آزمون معرفي كند مجوز برگزاري آزمون fce به آن اعطا خواهد شد. لازم به ذكر است، در صورت اخذ اين مجوز توسط جهاد دانشگاهي،‌ مركز فرهنگي سفارت انگلستان نيز مراكز آموزشي جهاد دانشگاهي را به عنوان مراكزي كه از نظر ارائه آموزش جهت آمادگي آزمون fce مناسب هستند به رسميت مي‌شناسند و در صورت استعلام داوطلبان اين آزمون، مراكز جهاد دانشگاهي را جهت شركت در كلاسهاي آمادگي fce به آنها معرفي و توصيه خواهد كرد.																							 
, به گزارش سرويس صنفي آموزشي خبرگزاري دانشجويان ايران، در اين مقطع همچنين رشته‌هاي طراحي پارچه و لباس واحد يزد، مهندسي معماري واحد شاهرود، علوم تربيتي گرايش مديريت و برنامه‌ريزي آموزشي واحد شهرري، رياضي كاربردي واحد تهران شمال،‌ الهيات و معارف اسلامي شاخه اديان و عرفان واحد بابل، روانشناسي گرايش اصلاح و تربيت واحد رودهن،‌ علوم اقتصادي با گرايشهاي اقتصاد بازرگاني و اقتصاد صنعتي واحد ابهر، الهيات و معارف اسلامي شاخه فلسفه و كشاورزي واحد قائم شهر دانشگاه آزاد اسلامي به صورت قطعي مورد تصويب شورا قرار گرفت. رشته‌هاي مهندسي مكانيك حرارت و سيالات واحد بناب، زيست شناسي سلولي و مولكولي و مطالعات خانواده مركز اشكذر واحد يزد، ‌زمين شناسي واحد كهنوج، شهرسازي واحد زابل، علوم اقتصادي گرايش اقتصاد بازرگاني واحد بابل و علوم سياسي، علوم تربيتي گرايش مديرتي و برنامه ريزي آموزشي و علوم اقتصادي گرايش بازرگاني واحد رفسنجان دانشگاه آزاد اسلامي در مقطع كارشناسي به صورت يك بار پذيرش دانشجو به تصويب شورا رسيد. در مقطع كارشناسي ناپيوسته شورا با ايجاد دوره دبير علوم تجربي در واحد ني‌ريز دانشگاه آزاد اسلامي به صورت قطعي و دبيري آموزش ابتدايي واحدمشهد مركز قائن و الكترونيك (به صورت مجازي)‌ واحد شيراز به صورت يكبار پذيرش دانشجو موافقت كرد.																							 
, بيانيه‌اي صادر كرد. به گزارش سرويس صنفي آموزشي خبرگزاري دانشجويان ايران، در اين بيانيه آمده است: پنجم دي ماه هر سال، ياد و خاطره استاد شهيدي را زنده مي‌كند كه با سلاح دانش و معرفت به جنگ مستكبران علم ستيز رفت و با خون خود نهال استقلال و توسعه علمي ايران را آبياري كرد. بيست و هفتمين سالگرد شهادت دكتر كامران نجات اللهي استاد دانشگاه صنعتي اميركبير را گرامي مي‌داريم و از خداوند توفيق ادامه راه آن فرزانه را طلب مي‌كنيم.																							 
, /تاريخ شفاهي مطبوعات/ بهزادي، روزنامه‌نگار پيشكسوت: سهل‌انگاري حرفه‌اي در بخش عظيمي از مطبوعات امروز حاكم است حرفه روزنامه‌نگاري ابزار كار سياسي شده است																							 
, سردبير كنوني روزنامه‌ اعتماد، در گفت‌وگو با خبرنگار گروه تاريخ شفاهي خبرگزاري دانشجويان ايران (ايسنا)، مي‌گويد: از اينكه پايان‌نامه خود را ارائه ندادم تا آخرين مرحله تحصيلات دكترا را به پايان برسانم، پشيمان نيستم. بهزادي اضافه كرد: با وجود اينكه بسياري از روزنامه‌نگاران ناخودآگاه وارد اين عرصه شده‌اند، من از دوره دبيرستان و حتي دبستان عاشق اين كار بودم و آرزو داشتم يك نويسنده يا خبرنگار خوب شوم. علاقه بهزادي كوچك به روزنامه‌نگاري در حدي بود كه به گفته وي در دوره دبستان، به جاي پرداختن به بازي‌هاي رايج همسالان خود، به دنبال مكان خلوتي براي مطالعه روزنامه و مجلات مورد علاقه خود مي گشت و دست‌كم چهار تا پنج ساعت از روزهاي كودكي خود را به مطالعه‌ مي‌گذرانيد. وي مي‌گويد: از اين روش زندگي اصلا پشيمان نيستم و از مطالعه كردن هميشه لذت برده‌ام، هرچند زماني كه به طور رسمي و حرفه‌اي كارم را شروع كردم از ميزان اين لذتها كاسته شد. سردبير روزنامه اعتماد، اگر دوباره به همان سالهاي نخست زندگي خود برگردد، دوباره راه قبلي را مي‌پيمايد، هرچند ممكن است براي داشتن يك زندگي‌ بهتر، در كنار روزنامه‌نگاري، كار ديگري را نيز انتخاب كند. وي مي گويد: شايد كساني كه سالهاست روزنامه‌نگار هستند، پرستيژ اجتماعي پيدا كرده‌اند؛ ولي هيچ‌وقت وضع اقتصادي خوبي نداشته‌اند. درآمد روزنامه‌نگاران، مثل قطره‌هاي جوهر نوك قلم است كه پول زيادي نمي‌شود، بسياري از هم‌دوره‌هاي زمان تحصيل من كه حرفه‌هاي ديگري را انتخاب كردند، امروز از نظر مالي در رفاه بيشتري هستند و بچه‌هاي آنها اين رفاه را حس مي‌كنند. بهزادي با اشاره به تفاوت نحوه پذيرش دانشگاه‌ها در زمان پايان تحصيلات دوره دبيرستان خود تصريح كرد: در كنكور پذيرش دانشجوي چند دانشكده شركت كردم، در رشته‌هاي بالاي آن زمان، مثل حقوق نيز قبول شدم، ولي وقتي ديدم رشته روزنامه‌نگاري در دانشكده ادبيات آن زمان تدريس مي‌شود كه مورد علاقه من است، وارد اين رشته شدم، هرچند پذيرش دانشجو در اين رشته بيش از سه دوره ادامه نيافت. وي خاطرنشان كرد: از دوره دبيرستان، براي بسياري از روزنامه‌ها مطلب مي‌فرستادم و چاپ مي‌شد. در همان سال نخست تحصيلات دانشگاهي هم كار عملي روزنامه‌نگاري را شروع كردم كه به قوي‌تر شدن كارم و تشويق من به ادامه آن كمك زيادي كرد. وي گفت: در سالهاي 45 و 46، روزنامه‌هاي بسيار كمي بودند، در واقع فقط روزنامه‌هاي كيهان و اطلاعات وجود داشت، من هم وارد «اطلاعات» شدم و كار خود را در سال 46 به عنوان خبرنگار سرويس حوادث آغاز كردم. وي افزود: كار در سرويس حوادث، «خميره» خبرنگار را شكل مي‌دهد تا به دنبال اخبار توليدي برود و مسائل و زواياي مختلف يك خبر را بشكافد و ماجرايي را خلق و بازنويسي كند. اين كار خبرنگار را از نظر نوشتاري و ذهني به پيشرفتهاي قابل توجهي مي‌رساند. به طوري كه هيچ كدام از سرويسهاي ديگر روزنامه امكان چنين پيشرفتي را فراهم نمي‌كند. بهزادي، علاوه بر خبرنگاري در سرويس حوادث روزنامه اطلاعات، دبير سرويس حوادث و خبرنگار سرويس اجتماعي اين روزنامه نيز بوده است و با شكل‌گيري صداوسيما در دهه 50 بخشي از كار حرفه‌اي خود را در اين مركز اطلاع‌رساني ادامه داده است و از سال 1352 تا سال 1359 در اين سازمان حضور داشته است. ضمن آنكه در اين سالها به صورت حق‌التحريري براي نشريات مختلف مطلب ارائه مي‌كرده و از سال 65 تا سال 70 دوباره به روزنامه «اطلاعات» باز مي‌گردد. وي اضافه كرد: در همان سالها، سردبيري چند مجله دولتي، از جمله سردبيري و راه‌اندازي مجله انجمن مديران صنايع را برعهده داشته‌ام. او در سال 1373 به گروه راه‌اندازان روزنامه ايران پيوسته و تا سال 80 سردبيري اجرايي اين روزنامه را بر عهده داشته است، مدتي سردبير روزنامه انگليسي زبان «ايران ديلي» و مديرمسوول مجله «ايران جوان» بوده است. وي در تشريح خاطرات روزنامه‌نگاري‌اش گفت: از سال 80 مذاكراتي را با آقاي «حضرتي» براي راه‌اندازي روزنامه اعتماد آغاز كرديم تا اينكه در 23 خرداد سال 81 نخستين شماره اعتماد به عنوان نخستين روزنامه تمام‌رنگي بخش خصوصي، وارد دنياي مطبوعات شد. وي زمان آغاز به كار خود را دوران اوج اقتدار حكومت محمدرضا پهلوي توصيف كرد كه در ظاهر تمام آزادي‌هاي فردي فراهم بود، ولي آزادي‌هاي سياسي هدايت‌شده بودند و به مطبوعات گفته مي‌شد كه از هر چيزي مي‌توانند انتقاد كنند، جز سلطنت، نخست وزير و برخي روحانيان مشخص و روزنامه‌نگاران حق ورود به اين حوزه‌ها را نداشتند. وي ياد‌آور شد: اين محدوديت بيشتر در حوزه‌هاي سياسي مشاهده مي‌شد و فضا در بخشهاي ديگر كاملا باز بود هرچند بعدها در حوزه حوادث نيز محدوديتهايي ايجاد شد، چرا كه دولت وقت احساس مي‌كرد اخبار حوادث جامعه را ناامن نشان مي‌دهد، يعني همان چيزي كه امروزه در جوامع سياسي كه استبداد در آنها حاكم است مشاهده مي‌كنيم. به گفته بهزادي، در آن سالها به دليل وجود محدوديت در انتشار اخبار سياسي، ‌خبرهاي حوادث بازتاب زيادي پيدا كرده بود و بسياري از روزنامه‌فروشي‌ها براي جذب خريدار بيشتر روزنامه‌ها را تا مي‌كردند تا تيتر صفحه حوادث را روي پيشخوان روزنامه‌فروشي قرار دهند، چرا كه تيترهاي سياسي اغلب دستوري بود، مانند «تشريف بردند»، «ملاقات كردند»، «تشريف آوردند» و ... . وي روزنامه‌نگاري را كاري حرفه‌اي خواند كه ضوابط خاص خورد را دارد و ويژگيهاي آن در هر زماني شباهتهايي كلي با زمان ديگر دارد و افزود: امروز تغييراتي در فرهنگ كار ايجاد شده است، آن زمان اصل كار بر رقابت استوار بود. رقابتي كه ناشي از كار خبرنگاران و نويسندگان بود؛ ولي امروز مطبوعات به صورت انفعالي با خبر برخورد مي‌كنند. يعني به انتظار تلكس خبرگزاري‌ها مي‌نشينند تا همان را منتشر كنند، در حالي كه روزنامه‌هاي آن زمان به دنبال كار حرفه‌اي و توليدي خود مي‌رفتند و چون ذهنيت خبرنگار يك روزنامه با روزنامه ديگر تفاوت داشت، كارشان متفاوت جلوه مي‌كرد. وي گفت: مطبوعات امروز به مقوله‌هاي سياسي نيز بيشتر از ساير مسايل مي‌پردازند، هرچند ممكن است عده‌اي فضا را بسته بدانند كه نمي‌شود هر چيزي را نوشت، ولي مقايسه شرايط امروز با دوران گذشته نشان مي‌دهد كه مطبوعات هميشه دستاوردهايي داشته‌اند كه به توسعه سياسي منجر شده است. امروز روزنامه‌ها وارد مقولاتي مي‌شوند كه در زمان آغاز به كار ما كمتر مي‌شدند. مطالب امروز روزنامه‌ها عميق‌تر و تخصصي‌تر است و مطبوعات امروز از نظر پرداختن به مسائل پيشرفته‌تر هستند؛ هرچند در آن زمان ضوابط حرفه‌اي كار بيشتر رعايت مي‌شد. وي تاكيد كرد: بررسي ذهني من در مطبوعات نشان مي‌دهد كه در بخش عظيمي از مطبوعات نوعي سهل‌انگاري حرفه‌اي حاكم است. يعني وقتي تعدادي روزنامه را ورق مي‌زنيد، خبرهايي شبيه به هم دارند. چون همه به جاهاي ثابتي مثل چند خبرگزاري مراجعه كرده‌اند و عادت خبرنگار و روزنامه‌نگار به اين كار، روزنامه‌ها را يك شكل كرده است و شايد در تيترهاي اول اختلاف نگارشي باشد، ولي ماهيت خبرها يكي است. وي گفت: كار حرفه‌اي روزنامه‌نگاري در جامعه امروز به صورت ابزاري تحت تاثير كار سياسي قرار گرفته است و بسياري از روزنامه‌نگاران، روزنامه‌ را ابزاري سياسي مي‌دانند نه ابزار اطلاع‌رساني و مي‌خواهند از آن براي كارهاي سياسي،‌ جبهه‌اي و حزبي بيشترين استفاده ممكن را ببرند. البته بخشي از اين افتاق هميشه در دنيا رخ مي‌دهد، ولي نه به اين صورت غليظ كه روزنامه‌اي تيتر يك خود را براي به كرسي نشاندن مطلب خاص خود انتخاب كند. بهزادي محول كردن وظيفه احزاب به روزنامه‌ها را عاملي براي دور شدن مطبوعات از كار حرفه‌اي دانست و توضيح داد: روزنامه‌هاي ما مي‌خواهند مقداري از جاي خالي احزاب را در كشور پر كنند، در نتيجه كار حزبي جاي كار حرفه‌اي را گرفته است. تاريخچه‌هاي سياسي كشور نيز نشان مي‌دهد كه وقتي فضاي باز سياسي در كشور فراهم شده است، مطبوعات بيشتر فعال شده‌اند. تجربه‌ سالهاي اخير نيز اين نظر را تاييد مي‌كند؛ يعني جامعه بعد از دوم خرداد 76 بسرعت سياسي شد و زماني كه هنوز حزبي براي ظرفيت‌سازي، جمع كردن افراد و ارايه مرامنامه و جهت‌دهي به آنها و جود ندارد، نخستين ابزار موجود مورد توجه قرار مي‌گيرد كه در جامعه ما مطبوعات بود. بنابراين بسياري از اشخاص و گروهها از طريق مطبوعات يارگيري كردند و عقايد خود را به جامعه اعلام كردند تا بر مردم اثر بگذارند. وي روزنامه را عنصري معرفي كرد كه در جامعه حضور دارد، از مردم تاثير مي‌گيرد و بر آن اثر مي‌گذارد. وظيفه‌ آن اطلاع‌رساني درست به مردم و اطلاع‌رساني درست از مردم به حاكمان است؛ ولي اين اتفاق در ايران خيلي كم افتاده است و نيت و ذهنيت خبرنگاران و نويسندگان نيز اغلب سياسي است. وي با بيان اينكه در سالهاي مختلف بيشترين امتيازهاي انتشار روزنامه به افرادي سياسي در كشور داده شده است،‌ تصريح كرد: اين افراد از نظر سياسي بسيار پر هستند، ولي از نظر كار حرفه‌اي روزنامه‌نگاري خالي از ذهن هستند. در نتيجه وقتي آغاز به كار مي‌كنند، اين ذهنيت را دارند كه با اين روزنامه مي‌خواهند كار سياسي كنند، در حالي كه اگر اين امتياز به يك روزنامه‌نگار حرفه‌اي داده مي‌شد، مانند دكتر داروسازي كه مجوز داروخانه به وي داده شده است، تنها به كار حرفه‌اي خود مي‌پرداخت. امروز حدود 90 درصد مديرمسؤولان روزنامه‌ها افرادي سياسي هستند، هرچند مي‌شد با قانون مطبوعات و همت وزارت ارشاد مقداري جلو اين رويكرد را گرفت و به آن جهت داد. وي با اين توضيح كه هنوز يك انجمن صنفي و تشكل حرفه‌اي قوي مطبوعاتي در كشور شكل نگرفته است، تاكيد كرد: اگر روزنامه‌نگاراني كه اين كار را به صورت حرفه‌اي انجام مي‌دهند مي‌توانستند در يك ساختار و تشكل منسجم حرفهاي خود را به كرسي بنشانند، مي‌توانستند به دستگاههاي ذي‌ربط بقبولانند كه روزنامه‌نگار در جهت حرفه‌اي خود حركت مي‌كند و امروز به اين مشكلات دچار نمي‌شديم. وي ادامه داد: امروز انجمن صنفي روزنامه‌نگاران وجود دارد كه كار حرفه‌اي مي‌كند، ولي افراد شاخص آن سياستمداران جناح دوم خرداد هستند. همين طور انجمن صنفي روزنامه‌نگاران مسلمان كه افراد شاخص‌ آن سياستمداران جناح راست به شمار مي‌روند. در نتيجه اين انجمن‌ها نيز به جاي كار حرفه‌اي از نظر سياسي فعاليت كرده‌اند و اين حرفه را صد پاره كرده‌اند. وي سياسي شدن حرفه‌ روزنامه‌نگاري در ايران را به دليل نبود حزب در كشور، روندي طبيعي ارزيابي كرد و ياد‌آور شد:‌ اگر قانون فعلي مطبوعات طوري نوشته مي‌شد كه به حرفه‌اي‌گري بيشتر بها مي‌داد، ‌جهت كار مطبوعاتي حرفه‌اي‌تر مي‌شد، ولي قانون فعلي براي بها دادن به اين امر در مطبوعات تلاش نكرده است. وي گفت: در تمام دنيا روزنامه‌هايي هستند كه ارگان احزاب مشخص به شمار مي‌روند و خود نيز اعلام مي‌كنند كه سخنگو و ارگان فلان حزب هستند، مخاطبان آنها نيز مي‌دانند كه روزنامه و ارگان حزبي مشخص را مي‌خرند، ولي روزنامه‌هاي عمومي از امكانات خود براي تحميل و القاي عقايد شخصي به خواننده استفاده نمي‌كنند و در مورد مسائل عمومي و جاري در جامعه مي‌نويسند؛ اين تقسيم‌بندي در قانون مطبوعات ما اتفاق نيفتاده است، انجمنهاي صنفي نيز روزنامه‌نگاران را به سمت تشكيل كارهاي نظام مطبوعات، مانند نظام پزشكي و نظام مهندسي هدايت نكرده است تا با تشكيل انجمن حرفه‌اي، اصول اين كار را رواج دهند. وي با بيان اينكه با وجود تشكيلات نظام پزشكي، قاضي دادگاه نمي‌تواند درباره پزشكي كه تخلف كرده يا كسي كه از وي به دليل كار حرفه‌اي شكايت كرده است، راي صادر كن. اين اتفاق مي‌توانست در حرفه روزنامه‌نگاري نيز بيفتد. يعني اگر تشكيلات حرفه‌اي قوي بدون رويكرد سياسي در اين حرفه حضور مي‌يافت، دادگاه‌ها وارد اين عرصه نمي‌شدند، بلكه خود تشكيلات روزنامه‌نگاري به روزنامه‌هايي كه خلاف مي‌كردند تذكر مي‌داد و ورود دادگاهها كمتر مي‌شد. ولي رويكرد سياسي خود تشكيلات روزنامه‌نگاري و كار سياسي روزنامه حساسيت‌زا شده است كه طبيعي هم هست. يعني توجه كمتر به كار حرفه‌اي و استفاده ابزاري از اين حرفه‌، موجب دادگاهي شدن و بيكاري روزنامه‌نگاران مي‌شود. بهزادي با اشاره به تعطيلي تعدادي از نشريات و روزنامه‌ها در سالهاي اخير گفت: زماني كه مديرمسوول مجله ايران جوان از انتشارات موسسه ايران بودم، با مفهوم حاضر شدن در دادگاه و تعطيلي نشريه مواجه شدم و قاضي مرتضوي با شكايتهايي كه از اين مجله شده بود، دستور توقيف موقت آن را صادر كرد. اين دستور در هفته‌اي صادر شد كه ما در كاري استثنايي، اين هفته‌نامه را در تيراژ 100 هزار تايي بسته بوديم. يعني كاري كه در سالهاي قبل در كشور سابقه نداشت. در نتيجه من تمام تلاش خود را براي دور ماندن مجله از مشكلات دادگاه به كار بسته بودم، ولي در شماره 100 هزارتايي تعطيل شد. وي تصريح كرد: 100 هزار شماره مجله هفتگي، يعني درگير بودن حدود 600 تا 700 هزار جوان با آن. تماسهايي هم كه بعد از توقيف مجله گرفته شد، نشانگر ميزان استقبال از آن بود و بازتابهاي وسيعي در بين جوانان داخل و خارج از كشور داشت. من هم تمام تلاشم را كردم تا به قاضي ثابت كنم كار حرفه‌اي مي‌كنيم نه سياسي، ولي در كمال ناباوري، حكم توقيف آن بدون آنكه قبل از آن هيچ تذكري به ما داده شود، صادر شد. وي با اشاره به بيكار شدن تعدادي از روزنامه‌نگاران كشور با تعطيلي هر نشريه، گفت: كساني كه دنبال اين كار مي‌روند، از نظر مالي بي‌بهره مي‌مانند و بايد زرنگ‌تر از آن باشند كه تمام زندگي خود را وقف اين كار كنند و بايد راه ديگري براي تامين زندگي خود پيدا كنند، هرچند اين حرفه از نظر عشق به كار، انسان را ارضا مي‌كند و در تمام سالهايي كه من به اين كار مشغول بوده‌ام، از كارم لذت برده‌ام و اين يك مزيت بزرگ به شمار مي‌رود. بهزادي با اشاره به فعاليت گسترده خبرگزاري‌ها در تمام عرصه‌هاي خبري در كشور اظهار داشت: در برهه‌اي از زمان در بعد از پيروزي انقلاب اسلامي، روزنامه‌نگار جديدي در كشور تربيت نشد و فعالان اين عرصه، تربيت‌شدگان اين رشته نبودند. در نتيجه رويكرد به خبرگزاري و تغذيه خبري از آن گسترش و ادامه پيدا كرد كه در نهايت روزنامه‌نگاران را به افرادي سهل‌انگار تبديل كرد و خبرگزاري‌ها حجم عظيم روزنامه‌ها را پر كردند. هرچند اين اتفاق كم‌كم كمرنگ مي‌شود. وي ادامه داد: امروز خبرگزاريها در ارسال خبرهاي رسمي و يا گزارشهاي ناآرامي‌ها بيشتر به درد ما مي‌خورند. چون تعداد خبرنگاران خبرگزاريها بيشتر است و پوشش خبري مناسبي به قضايا مي‌دهند. ضمن آنكه ما را از خطر دادگاه نيز نجات مي‌دهند. وي روزنامه‌نگاري را به كار هنري تشبيه كرد كه تحصيلات دانشگاهي به علمي‌تر كردن آن كمك بيشتري مي‌كند و هر روزنامه‌نگار همانند نقاشي است كه حتي اگر به دانشكده هنرهاي زيبا نرود، نقاش است و حضور در دانشكده تنها وي را با سبكهاي نقاشي و روشهاي آن آشنا مي‌كند. يعني اگر روزنامه‌نگاري در خون كسي باشد، تحصيلات دانشگاهي به وي كمك مي‌كند تا در كارش موفق‌تر باشد. او تاكيد كرد: وقتي روزنامه‌نگاري توانست براحتي و سريع يادداشت بنويسد و يا گزارش قوي ارايه كند و در ساير بخشهاي كار مطبوعاتي با تمام تنوعي كه دارند، به مشكلي در ارايه كار برخورد نكند و كار وي اغلب به عنوان كار شاخص روزنامه مورد توجه قرار بگيرد، مي‌تواند بگويد كه روزنامه نگار شده است و كسي كه خبري را از خبرگزاري منتشر مي‌كند يا نمي‌تواند يادداشتي را بنويسد هنوز در كار روزنامه‌نگاري كامل نشده است. وي با اشاره به آموزش روزنامه‌نگاري در دانشكده‌هاي كشور،‌ اظهار داشت: مهمترين مشكل در دانشكده‌ها اين است كه اغلب استادان اين رشته‌ها در رشته‌ روزنامه‌نگاري به طور عملي وارد نشده‌اند و زماني كه فارغ‌التحصيل دانشكده‌هاي روزنامه‌نگاري وارد روزنامه يا خبرگزاري‌ها مي‌شوند، ميان آنچه ياد گرفته‌اند و آنچه مي‌بينند تفاوت زيادي مشاهد مي‌كنند. تازه عرصه آزمون و خطا براي آموزش و يادگيري روزنامه‌نگاري به روي آنها در روزنامه باز مي‌شود. در حالي كه اگر استادان آنها كساني باشند كه هم تحصيلات آكادميك و هم كار عملي كرده باشند، دانشجو خيلي حرفه‌اي مي‌شود. وي با تاكيد بر ضرورت بومي كردن دانش روزنامه‌نگاري و رعايت سازوكاريهاي ثابت آن، عنوان كرد: زبان فارسي زباني پر از كنايه و اشاره است كه مي‌توان آنها را وارد روزنامه‌نگاري كرد. وي نسل جديد روزنامه‌نگاران كشور را افرادي پرشور و شوق توصيف كرد كه به دليل قرار گرفتن در شرايط توسعه‌يافته جستجو‌گر هستند و اگر تربيت حرفه‌اي آنها مطابق با شرايط و پيشرفتهاي روز صورت بگيرد، كار خود را بهتر از چيزي كه هست، انجام مي‌دهند و هر روز كارهاي قوي‌تر و جديدتري ارايه مي‌دهند. وي تاكيد كرد: كار روزنامه‌نگاري حرفه‌اي هنري است و كساني كه اين كار را انتخاب مي‌كنند، نبايد محيط كاري خود را شرايط اداري فرض كنند. بهزادي به عنون سردبير يك روزنامه، تاكيد مي‌كنند كه تلاش دارد آرامترين محيط كاري را براي خبرنگاران و روزنامه‌نگاران اين روزنامه فراهم كند تا كمترين دغدغه فكري از محيط كاري خود داشته باشند و بتوانند با فراغت خاطر مطالب خود را تهيه كنند.																							 
, 16آذر،پنجاهمين سالگرد،”آنها شهيدند“																							 
, به گزارش سرويس آموزشي خبرگزاري دانشجويان ايران (ايسنا)، دانشگاه پيام نور پيرانشهر كه از ابتداي سال تحصيلي جاري با جذب 64 نفر دانشجو در دانشگاه پيام نور نقده، كار خود را آغاز كرده بود رسما افتتاح شد و اين دانشجويان از اين پس در اين دانشگاه به تحصيل خواهند پرداخت. براي شروع كار نيز تنها يك رشته علوم تربيتي در اين دانشگاه تاسيس شده است كه در آينده بر تعداد آنها افزوده خواهد شد. همچنين اطلاعيه‌هاي جذب دانشجويان رشته‌هاي فراگير نيز منتشر شده است كه در دانشگاه پيام نور پيرانشهر به تحصيل اشتغال خواهند داشت. محمد علي پرتوي فرماندار پيرانشهر درخصوص وضعيت اين دانشگاه و امكانات تحصيلي و رفاهي آن به ايسنا گفت: ساختمان فعلي دانشگاه به صورت استيجاري از طرف هلال احمر در اختيار دانشگاه گذاشته شده است كه از اوايل سال آينده احداث ساختمان جديد دانشگاه شروع خواهد شد. وي تصريح كرد: در اين راستا پنج هزار هكتار زمين براي احداث ساختمان به دانشگاه اهدا شده و حدود 110 ميليون تومان نيز از طريق كمك‌هاي مردمي و اهدايي رياست جمهوري بودجه در نظر گرفته شده است. فرماندار پيرانشهر همچنين خبر از موافقت استاندار آذربايجان غربي و دانشگاه پيام نور مركزي براي اختصاص اعتبارات عمراني خاص براي احداث اين ساختمان داد. پرتوي درخاتمه با اشاره به درخواست دانشگاه براي تاسيس رشته‌هاي مورد نياز منطقه، گفت: با احداث ساختمان جديد دانشگاه زمينه‌ براي جذب 400 دانشجو فراهم مي‌شود كه در رشته‌هاي مورد نياز منطقه تحصيل خواهند كرد.																							 
, دكتر محمدعلي برخورداري، در گفت‌وگو با خبرنگار صنفي آموزشي خبرگزاري دانشجويان ايران (ايسنا) افزود: بحث مطرح شده در حال حاضر بحث سيستم ارزيابي دانشگاه‌هاي كشور به منظور شناسايي نقاط ضعف و قوت دانشگاه‌ها مي‌باشد. وي رتبه‌بندي دانشگاه‌ها را نيازمند يك سري مقدمات قطعي دانست و افزود: اين مقدمات در حال حاضر در كشور فراهم نيست چرا كه در كشور بودجه، مقررات و تامين استاد دانشگاه‌ها به نحوي در دست نهادهاي غير از دانشگاه مي‌باشد و همچنين امكانات دانشگاه‌ها نسبت به هم متفاوت است. برخورداري تصريح كرد: اگر امكانات مساوي در اختيار دانشگاه‌ها قرار گيرد و رتبه‌بندي دانشگا‌ه‌ها نيز بر اساس بهره وري سيستم مديريتي و عملكردي دانشگاه‌ باشد رتبه بندي يك امر طبيعي و ضروري است، ولي در شرايط كنوني كه امكانات مساوي دراختيار دانشگاه‌ها نيست، رتبه‌بندي دانشگاه‌ها چندان ضرورتي ندارد. رييس دانشگاه تربيت معلم تهران تاكيد كرد: دانشگاه‌هايي كه از قديم داراي تجهيزات و امكانات بيشتري هستند با تبع دانشجويان بهتري را هم جذب مي‌كنند و از عملكرد و خروجي بهتر نيز برخوردارند درمقابل بعضي از دانشگاه‌ها كه عقب تر بوده و فاقد چنين امكانات و اختيارات هستند كه بتوانند موقعيت خود را ارتقا دهند، به همين خاطر رتبه‌بندي يك امر ضروري نيست، چرا كه به اين منظور كليه دانشگاه‌ها فوري خواستار امكانات لازم و يكسان مي‌شوند كه در نتيجه قبل از رتبه بندي ارزيابي دانشگا‌ها مفيدتر خواهد بود. وي در پايان خاطرنشان كرد: ارزيابي دانشگاه‌ها با توجه به امكانات، اختيارات و شناسايي نقاط ضعف و قوت يك امر ضروري و قابل اجرا است.																							 
, «17 بهمن، سالروز تشكيل مجمع تشخيص مصلحت نظام» حضرت امام خميني (ره): مصلحت نظام از امور مهمه‌اي است كه گاهي غفلت از آن موجب شكست اسلام عزيز مي‌گردد																							 
, تجربه‌هاي عملي از اجراي قانون اساسي در مواردي با تنش‌هاي سياسي و حقوقي مواجه گرديد. نهاد قانونگذاري خود را موظف به تدوين قوانيني متناسب با نيازهاي كشور و مطالبات جاري مردم مي‌دانست و در مقابل نهاد ناظر بر آن، خود را مكلف مي‌دانست مصوبات مجلس را با قانون اساسي و موازين شرعي تطبيق كند و اين سرآغاز اختلافي دامنه‌دار در نهاد قانونگذاري بود. شوراي نگهبان برخي مصوبات مجلس را با شرع يا قانون اساسي مغاير تشخيص مي‌داد در حالي كه مجلس شوراي اسلامي مصوبه خود را ضرورت جدي انقلاب و نظام تلقي مي‌كرد. پيرو اختلافات و تبعات ناشي از آن و پس از گذشت حدود يك سال از آغاز به كار اولين دوره مجلس شوراي اسلامي، رييس وقت مجلس در تاريخ ‌?/?/???? طي نامه‌اي به حضرت امام خميني (ره) اعلام كرد: قسمتي از قوانين كه در مجلس شوراي اسلامي به تصويب مي‌رسد به لحاظ ضرورت حفظ مصالح و دفع مفاسد است كه حسب احكام ثانويه بايد بطور موقت اجرا شود و در واقع مربوط به احكام اسلام است كه شارع مقدس راضي به ترك آنها نمي‌باشد. درباره اينگونه قوانين به اعمال ولايت و تنفيذ مقام رهبري احتياج پيدا مي‌شود، تقاضا دارد مجلس شوراي اسلامي را در اين موضوع ارشاد فرماييد. حضرت امام (ره) در تاريخ ‌??/?/???? در پاسخ اعلام كردند: آنچه در حفظ جمهوري اسلامي دخالت دارد ... پس از تشخيص موضوع به وسيله اكثريت وكلاي مجلس شوراي اسلامي با تصريح به موقت بودن آن ... مجازند در تصويب و اجراي آن. يك سال پس از اين حكم حضرت امام خميني (ره) در تاريخ ‌? بهمن ‌???? با اشاره به اختلاف نظر در مورد تشخيص وضعيت اضطراري، تصويب دو سوم نمايندگان مجلس را شرط لازم براي قبول وضعيت اضطراري اعلام كرد و در تاريخ ‌?? بهمن ‌???? طي پيامي فرمودند: تشخيص دو سوم مجلس شوراي اسلامي ... در موضوعات عرفيه (كه تشخيص آن با عرف است) حجت شرعي است ... مخالفت با آن بدون حجت قوي‌تر، خلاف طريقه عقلا است. برابر اين دو رهنمود، اگر اكثريت نمايندگان مجلس و يا دو سوم آنها به عنوان كارشناس درباره ضرورت موضوعي راي مي‌دادند آن مصوبه وجه قانوني و شرعي پيدا مي‌كرد و حتي اگر شوراي نگهبان با آن مخالف بود از اعتبار لازم براي اجرا برخوردار مي‌شد. اختلاف نظر شوراي نگهبان و مجلس تدريجا افزايش مي‌يافت، بطوري كه در موارد مصوبه ‌??/??/???? مجلس در خصوص قانون كار، تكاليف و الزامات مقرر در قانون ياد شده را شوراي نگهبان مغاير موازين شرع دانست و اختلاف نظر تشديد گرديد. اين اختلافات علاوه بر اينكه دو تئوري ضرورت و مصلحت را وارد قواعد حقوقي و سياسي كشور كرده بود،‌ مباحث جديدي را درباره حدود و اختيارات حكومت اسلامي و حق حاكم اسلامي و احكام حكومتي گشود. در تاريخ ‌??/??/???? روساي قواي مجريه، مقننه، قضاييه، نخست وزير و مرحوم حاج سيداحمد خميني طي نامه‌اي به حضرت امام (ره) با اشاره به روند قانونگذاري در كشور اعلام كردند در مواردي كه مجلس و شوراي نگهبان به نتيجه نمي‌رسند نياز به دخالت ولي فقيه و تشخيص موضوع حكم حكومتي پيش مي‌آيد. اطلاع‌ يافته‌ايم كه جناب عالي در صدد تعيين مرجعي هستيد كه در صورت حل نشدن اختلاف مجلس و شوراي نگهبان، با تشخيص مصلحت نظام و جامعه، حكم حكومتي را بيان نمايند. در صورتي كه در اين خصوص به تصميم رسيده باشيد با توجه به اينكه هم اكنون موارد متعددي از مسائل مهم جامعه بلاتكليف مانده است سرعت عمل مطلوب مي‌باشد. حضرت امام (ره) طي نامه‌ مورخ ‌??/??/???? در پاسخ اعلام فرمودند:  گرچه به نظر اينجانب پس از طي اين مراحل زير نظر كارشناسان، كه در تشخيص اين امور مرجع هستند، احتياج به اين مرحله نيست، لكن براي غايت احتياط، در صورتي كه بين مجلس شوراي اسلامي و شوراي نگهبان شرعا و قانونا توافقي حاصل نشد، مجمعي مركب از فقهاي محترم شوراي نگهبان و حضرات حجج اسلام: خامنه‌اي، هاشمي، اردبيلي، توسلي، موسوي خوئيني‌ها و جناب آقاي مير حسين موسوي،‌ و وزير مربوط براي تشخيص مصلحت نظام اسلامي تشكيل گردد و در صورت لزوم از كارشناسان ديگري هم به دعوت به عمل آيد و پس از مشورتهاي لازم، راي اكثريت اعضاي حاضر اين مجمع مورد عمل قرار گيرد. احمد در اين مجمع شركت مي‌نمايد تا گزارش جلسات به اينجانب سريعتر برسد. حضرات آقايان توجه داشته باشند كه مصلحت نظام از امور مهمه‌اي است كه گاهي غفلت از آن موجب شكست اسلام عزيز مي‌گردد. امروز جهان اسلام نظام جمهوري اسلامي ايران را تابلوي تمام نماي حل معضلات خويش مي‌دانند. مصلحت نظام و مردم از امور مهمه‌اي است كه مقاومت در مقابل آن ممكن است اسلام پا برهنگان زمين را در زمانهاي دور و نزديك زير سوال ببرد و اسلام آمريكايي مستكبرين و متكبرين را با پشتوانه ميلياردها دلار توسط ايادي داخل و خارج آنان پيروز گرداند. از خداي متعال مي‌خواهم تا در اين مرحله حساس آقايان را كمك فرمايد. پس از تاسيس و استقرار مجمع تشخيص مصلحت نظام، سردرگمي‌ها و بلاتكليفي ناشي از تعارضات اين دو نها د سياسي برطرف شد. اما نهاد مجمع تشخيص مصلحت نظام به دليل نداشتن جايگاه قانوني با انتقادات و مخالفت‌هايي روبرو بود. در تاريخ ‌?/?/???? حضرت امام (ره) طي حكمي در مورد تدوين متمم قانون اساسي،‌ مجمع تشخيص مصلحت نظام را براي حل معضلات نظام مشورت با رهبري به صورتي كه قدرتي در عرض قواي ديگر نباشد به عنوان يكي از موضوعات ضروري براي بحث و بررسي شوراي بازنگري قانون اساسي مورد تاكيد قرار دادند و لذا مجمع تشخيص مصلحت نظام در قالب يك نهاد سياسي داراي شخصيت حقوقي و تعريف‌شده موجوديت رسمي و قانوني پيدا كرد.																							 
, «خدايا! تو شاهدي چندين بار به عناوين مختلف، خطر منافقان انقلاب را، همان‌ها كه التقاط سراسر وجودشان را و همه‌ ذهن و باورشان را پر كرده است و همان‌ها كه رياكارانه براي رسيدن به مقصودشان، دستمال ابريشمي بزرگي به بزرگي مجمع‌الاضداد را به دست گرفته‌اند و همان‌ها كه رجايي و باهنر را مي‌كشند و هم به سوگشان مي‌نشينند ... به مسوولان گوشزد كرده‌ام، ولي نمي‌دانم چرا ...» اين بخشي از وصيت‌نامه‌ شهيد سيداسدالله لاجوردي است كه در روز اول شهريور 1377 توسط عوامل گروهك تروريستي منافقين در بازار تهران به شهادت رسيد. وي در سال بحراني 1360 و در اوج فعاليت‌هاي تروريستي گروهك‌هاي منافق و معاند با نظام، مسووليت دادستاني انقلاب اسلامي تهران را بر عهده گرفت و مدتي بعد رياست سازمان زندانها و اقدامات تأميني و تربيتي به او سپرده شد. لاجوردي پس از مدتي از رياست سازمان زندانها استعفا داد و به كار در بازار تهران مشغول شد. سيدحسين لاجوردي، فرزند شهيد اسدالله لاجوردي در گفت‌وگو با خبرنگار خبرگزاري دانشجويان ايران (ايسنا)، به شرح خاطراتي از همراهي با پدر پرداخت. وي مي‌گويد: «پدرم به هيچ كاري به اندازه مطالعه و تحقيق اهميت نمي‌داد. در كتاب اسناد ساواك نيز در مورد ايشان نوشته شده كه بعد از بهبودي مختصر شكنجه‌هاي دوران زندان، مطالعه و تحقيق در قرآن و نهج‌البلاغه را آغاز مي‌كرد، بطوري كه در زندان‌هاي شاه تا رسيدن به سطح اجتهاد مطالعه كرد.» لاجوردي يادآور شد: «شهيد لاجوردي در سال 1341 با امام خميني (ره)‌آشنا شد و پس از آن در سه دوره مختلف بيش از 10 سال را در زندان سپري كرد و به دليل شكنجه‌هاي آن دوران، چشم چپ ايشان كاملا آسيب ديد و شكستگي‌هاي كمر، گردن و پاي ايشان تا آخرين روزهاي عمر آزارشان مي‌داد. در اسناد ساواك ذكر شده كه هرچه ايشان را بيشتر شكنجه مي‌دادند، آبديده‌تر مي‌شد و نسبت به اهداف مبارزات خود راسخ‌تر.» حسين لاجوردي خاطرنشان كرد: «امام (ره) از ايشان به عنوان يك انسان ژرف‌نگر و خستگي‌ناپذير در قبل و بعد از انقلاب ياد كرده‌اند و در بين دوستان و همرزمان خود به عنوان مرد پولادين شناخته شده بودند.» وي ادامه داد: «همزمان با پيروزي انقلاب، پدر از زندان آزاد و همراه با ديگر مبارزان در مسووليت‌هاي مختلفي مشغول به كار شد. در همان ابتدا براي مشايعت امام (ره) به منظور بازگشت به ايران، به پاريس رفتند. پس از آن نيز همواره در خدمت حضرت امام بود تا اينكه با نظر ايشان، در سال 1360 مسووليت دادستاني انقلاب اسلامي تهران را بر عهده گرفت. البته بايد اين نكته را در نظر گرفت كه سال 60 سالي بود كه در تهران روزانه حدود 30 ترور موفق انجام مي‌شد. بطوري كه هر كس عكس حضرت امام (ره)‌ را همراه داشت، ترور مي‌شد و ناامني مطلق حكمفرما بود. شهيد لاجوردي به دليل شناختي كه در دوران زندان رژيم سابق از گروهك‌ها پيدا كرده بودند، از نظر امام (ره)‌ بهترين گزينه براي به عهده گرفتن اين سمت شناخته شدند.» فرزند شهيد لاجوردي توضيح داد: «ايشان اولين كسي بودند كه در سال 52 و در زندان به ارتباط سازمان مجاهدين خلق با عوامل رژيم شاهنشاهي پي بردند و روشنگري در مورد اين گروه را آغاز نمودند. منافقين از همان موقع نسبت به ايشان حساس بودند تا اينكه در زماني كه ايشان از همه‌ مسووليت‌هاي حكومتي استعفا داده بود و در بازار تهران به شغل سنتي خود مشغول بود، ايشان را به شهادت رساندند.» لاجوردي در ادامه، در خصوص ويژگي‌هاي شخصيتي پدرش گفت: «پدرم سعي مي‌كرد كه مطالعه در خانواده نقش اساسي داشته باشد. ساده‌زيستي، از ويژگي‌هاي بارز ايشان بود و با اينكه تمكن مالي خوبي داشتند، سادگي را مبناي زندگي خود قرار داده بودند. بيشتر اوقات با دوچرخه به محل كار خود مي‌رفتند و هيچ‌گاه اجازه ندادند كه ما براي انجام كارهاي شخصي و خانوادگي از اموال دولتي استفاده كنيم.» وي خاطرنشان كرد: «شهيد لاجوردي احترام فوق‌العاده‌اي براي بانوان قائل بود و در نامه‌هايي كه از زندان براي مادر و خواهرم مي‌نوشتند، تاكيد مي‌كردند كه مبادا شما هم جزو خانه‌نشينان و نظاره‌گر فعاليت مردان شويد. به ياد مي‌آورم كه قبل از انقلاب، مادر و عمه‌ام، تجمع‌هاي خانواده‌هاي زندانيان سياسي را سامان مي‌دادند.» فرزند شهيد لاجوردي يادآور شد: «با حضور ايشان جوي عاطفي و معنوي در خانه حكمفرما بود. هرگاه ايشان براي اقامه نماز در منزل بودند،‌ نماز را به جماعت برپا مي‌كرديم و همواره يكي از توصيه‌هاي ايشان به خانواده اين بود كه سعي كنيد با اغنيا كمتر رفت و آمد داشته باشيد.» لاجوردي در ادامه تاكيد كرد: «پدر پنج بار براي حضور در جبهه اعزام شدند و با توجه به سن و سالشان كارهاي سنگيني مانند ساختن سنگر و خالي كردن جعبه‌ مهمات در خطوط مقدم را به عهده مي‌گرفتند.» فرزند شهيد لاجوردي به فعاليت‌هاي پدرش پس از انقلاب اشاره كرد و گفت: «پدر با توجه خاص به اهداف منافقان كه روي احساسات جوانان سرمايه‌گذاري كرده بودند و با تمسك به فطرت پاك جوان‌هاي انقلابي، مردم را متوجه ايده‌هاي التقاطي و ضد فطري سازمان منافقين مي‌كرد و به دليل نفوذ كلام و قدرت در بحث، باعث مي‌شد كه بسياري به اسلام بازگردند. معتقد بودند كه اگر كسي توبه كرد بايد از مواهب توبه بهره‌مند شود و اگر كسي به روي نظام اسلحه كشيد به سزاي خود برسد. حتي پس از دستگيري گروه فرقان كه بسياري از جمله استاد مطهري را به شهادت رساندند، توبه‌ آنها را پذيرفتند.» وي در مورد روابط شهيد لاجوردي و امام خميني (ره) گفت: «ايشان بطور كامل مقلد امام (ره) بودند و اين مساله را چه در كلام و چه در عمل اثبات كردند. در نامه‌اي از امام نيز به اين نكته اشاره شده است كه در دوران اوج تهمت‌ها و توهين‌ها به شهيد لاجوردي، هيچ‌كس مانند حاج احمد از ايشان حمايت نكرد.» حسين لاجوردي در پايان صحبت‌هاي خود به تاسيس بنياد فرهنگي آموزشي شهيد لاجوردي اشاره كرد و يادآور شد كه اين بنياد توسط جمعي از همرزمان و دوستان ايشان در اولين روز شهادتشان راه‌اندازي شد و امسال نيز همزمان با سالروز شهادت ايشان، اولين كتاب زندگي‌نامه شهيد لاجوردي آماده ارائه است.																							 
, به گزارش ايسنا، وزير علوم، تحقيقات و فناوري در ابتداي اين مراسم با محكوم كردن جنايات استكبار جهاني در كشور همسايه (عراق) و حتك حرمت عتبات عاليات كه باعث خدشه‌دار كردن روحيه مسلمانان جهان به خصوص شيعيان شده است، ابراز اميدواري كرد كه با عزم جدي مسلمانان به اين جنايات خاتمه داده شود. دكتر توفيقي در ادامه با تاكيد بر نقش تحصيلكردگان در توسعه كشور افزود: دانش آموختگان احساس نكنند كه مسؤوليت آن‌ها تمام شده است. بلكه آنان وارد مرحله‌اي جديدتر و جامعه‌اي بزرگتر با مسؤوليت‌هاي سنگين شده‌اند و بايد تلاش كنند كه نقش خود را براي سربلندي و عزت كشور ايفا كنند. دكتر توفيقي، دانشگاه صنعتي اصفهان را از دانشگاه‌هاي طراز اول كشور خواند و گفت: اين دانشگاه داراي شاخص‌هاي بالاي كيفي بوده و از اعضا هيات علمي و كاركنان متعهد و دلسوز برخوردار است. در اين مراسم علاوه بر تجليل از اساتيد نمونه كشوري و مدرسان نمونه دانشگاه، برگزيدگان جشنواره جوان خوارزمي و المپياد علمي دانشجويي كشور، از نفرات برتر آزمون كارشناسي ارشد كه داراي رتبه‌هاي اول تا سوم بودند تقدير به عمل آمد. لازم به ذكر است در آزمون كارشناسي ارشد امسال، 50 تن از دانشجويان اين دانشگاه داراي رتبه‌هاي يك رقمي بوده‌اند و بيشترين تعداد جوايز جشنواره جوان خوارزمي (پنجمين دوره) به شركت كنندگان به اين دانشگاه اختصاص يافته است.																							 
, به گزارش سرويس آموزشي ايسنا، داوطلبان و علاقه‌مندان شركت در آزمون مي‌توانند ضمن كسب آگاهي از ضوابط و شرايط ثبت‌نام از طريق اطلاعيه سازمان كه در پيك سنجش روز دوشنبه ‌?? شهريورماه درج مي‌گردد با ارسال مدارك مورد نياز در تاريخهاي تعيين شده در آزمون ثبت نام نمايند. شايان ذكر است، سيزدهمين آزمون زبان انگليسي پيشرفته توليمو با هدف ايجاد زمينه و توسعه زبان آموزي در كشور و همچنين فراهم آمدن امكانات سنجش توانايي دانش‌زباني دانش آموزان، دانشجويان و دانش آموختگان در كليه سطوح مختلف آموزشي بطور همزمان در سراسر كشور روز جمعه ‌?? مهر ماه برگزار خواهد شد. /// مرحله سوم آزمون رشته‌هاي آهنگ سازي برگزار مي‌شود سازمان سنجش آموزش كشور به اطلاع آن دسته از داوطلباني كه در مرحله دوم آزمون رشته‌هاي آهنگ‌سازي، نوازندگي ساز ايراني و جهاني در دوره‌هاي كارشناسي ارشد ناپيوسته داخل سال ‌???? شركت نموده‌اند مي‌رساند مرحله سوم آزمون رشته مذكور روزهاي چهارشنبه ‌?? تا جمعه ‌?? شهريور ماه از ساعت ‌? صبح تا پايان ساعت اداري در دانشگاه هنر واقع در تهران، خيابان انقلاب، چهار راه وليعصر (عج)، روبروي پارك دانشجو، كوچه شهيد بالاور برگزار مي‌گردد.																							 
, آيت الله موسوي بجنوردي در آستانه‌ي‌ سي‌ام شهريورماه و روز گفت‌وگوي تمدنها كه براساس ايده‌ي رييس جمهور سابق كشورمان شكل گرفت، با بيان اين مطلب يادآور شد:« مساله‌اي كه آقاي خاتمي مطرح كرد مساله‌اي است كه هم فطرت آن را حكم مي‌كند هم عقل و هم شريعت.» آيت الله سيد محمد موسوي بجنوردي،مدير گروه فقه و حقوق پژوهشكده‌ي امام خميني(ره)، درگفت‌وگو با خبرنگار سرويس تاريخ خبرگزاري دانشجويان ايران (ايسنا)، با بيان اين‌مطلب وتاكيد بر اينكه انسان مي‌تواند از راه گفت و گو به حقايقي دست يابد، گفت:« جنگ و درگيري و مخاصمه هيچ‌گاه نمي‌تواند انسان را به واقعيات برساند بلكه انسان را از واقعيات دور نگه مي‌دارد. لذا اسلام در قرآن و در روايات بر گفت و گو تاكيد كرده و مي‌فرمايد الذين يستمعون القول فيتبعون احسنه و براساس آموزه‌هاي اسلام در مقام گفت و گو و ديالوگ است كه مي‌توان بهترين راه‌ها را گزينش كرد.» عضو هيات موسس موسسه‌ي بين‌المللي گفت‌وگوي فرهنگ‌هاو‌تمدنها، كه اصل گفت و گو و گفت‌وگوي تمدن‌ها را امري كه فطرت انسان طالب آن است،برمي‌شمرد،اظهار داشت:« عقل سليم انسان حكم مي‌كند كه دنبال گفت و گو و ديالوگ باشد. شريعت مي‌فرمايد كه بعد از اين‌كه سخنان يكديگر را شنيديد بهترينش را گزينش كنيد. در حالي كه برخي به دنبال جنگ تمدن‌ها بودند آنها به دنبال خدمت به بشريت و رسيدن به حقيقت و واقعيت نبودند بلكه اهداف و مقاصد شوم و ناپسندي داشتند كه تنها از راه جنگ تمدن‌ها مي‌توانستند به آن برسند.» مدير گروه فقه و حقوق پژوهشكده‌ي امام خميني(ره)، در ادامه با بيان اينكه زور و زورگويي و قلدري در قالب جنگ تمدنها مطرح مي‌شود،افزود:« همواره مشاهده مي‌شود افرادي قلدر در جوامع بشري چه در ايران و چه در ساير كشورها هيچ‌گاه طالب گفت و گو نبودند. آنها همواره مي‌خواهند از راه جنگ و ستيزه پيش روند و از اين طريق حرف خود را به كرسي بنشاندند.» وي همچنين طرح ايده‌ي گفت‌وگوي تمدنها از جانب رييس جمهور سابق كشورمان را كه منجر به نامگذاري سال 2002به سال گفت‌وگوي تمدنها شد را يادآور شد و گفت:« آقاي خاتمي يك انسان آراسته است،با شناختي كه ما از او داريم تصميماتش نوعا براساس فطرت و عقلانيت است. طرح اين ايده را تشخيص داد ، تشخيص بسيار درستي هم بود. اين ايده را در سازمان ملل مطرح كرد و به اتفاق آرا تصويب شد. اما متاسفانه اين معنا در كشور ما كمرنگ ماند. در دنيا بسياري از كشورها راجع به گفت و گوي تمدن‌ها جلساتي تشكيل دادند. سمينارها و كنگره‌هاي بزرگ و مهمي برگزار كردند ما نيز در آن‌جا شركت و سخنراني كرديم اما در كشورمان توجه به اين بحث كمرنگ بود و كم كم فراموش شد.» وي ادامه داد:« خاتمي هيات امنايي را براي اين طرح تشكيل داد و آن را به ثبت رساند شخصيت حقوقي به آن بخشيد. هيات امنايي شكل گرفت كه من، آقاي خاتمي دكتر حسن حبيبي، كمال خرازي، فريدزاده و ... عضو هيات امنا و موسس گفت‌وگوي تمدن‌ها هستيم. يك شعبه در تهران و شعبه‌اي هم در ژنو دارد كه آقاي خاتمي در سفر اخيرش آن را به ثبت رساند.» موسوي بجنوردي در ادامه با بيان اينكه مساله‌ي گفت و گوي تمدن‌ها بسيار مورد استقبال قرار گرفته است،تصريح كرد:« مساله‌ي گفت و گوي تمدن‌ها امري است كه عقلا و فرهيختگان و نخبگان دنيا همه آن را نيكو مي‌پندارند و به دنبال آن بوده‌اند. حتي درحال حاضر كوفي عنان هم شعبه‌هايي تشكيل داده كه تعدادي از سران كشورهاي دنيا و شخصيت‌هاي بزرگ جهان كه آقاي خاتمي هم جزء آنهاست در اين گروه عضوهستند.» وي همچنين با اشاره به اوضاع جهان بعد از تك قدرت شدن آمريكا و تجاوزهاي اين كشور به عراق، افغانستان و ساير كشورها در كنار اقدامات اسراييل،گفت:« وضعيت جهان به گونه‌اي شده كه هركس زور بيشتري دارد وارد عمل مي‌شود و به قانون و مصوبات شوراي امنيت نيز كاري ندارد،دراين فضا دنيا به دنبال صدايي بود كه بتواند جهان سوم را از زور و ظلم رهايي يابد.» وي با يادآوري جايگاه بحث گفت‌وگوي تمدنها در جهان كه به دنبال آن تمام ملت‌هاي دنيا پذيراي اين معنا شدند و در بسياري از نقاط جهان موسسه‌اي به نام گفت و گوي تمدن‌ها تاسيس شد، گفت:« ايران بايد مهد اين معنا باشد و مركز گفت و گوي تمدن‌ها بايد در ايران تشكيل شود.» موسوي بجنوردي در ادامه فرهنگ‌سازي درباره‌ي گفت و گوي تمدن‌ها را يكي از عوامل مهم در زمينه‌ي پذيرش آن در جامعه دانست و افزود:« رسانه‌هاي گروهي و صدا و سيما، روزنامه‌ها و ائمه‌ي جمعه و جماعات و خطبا و كساني كه در مردم نفوذ دارند به اين مساله نپرداخته‌اند. عده‌اي نمي‌دانند معناي گفت و گوي تمدن‌ها چيست. ابعاد گفت و گوي تمدن‌ها براي مردم گفته نشده است و عده‌اي هم كه اصلا به دنبال اين مساله نيستند،لذا در ايران اين صدا چندان گسترش پيدا نكرد.» وي ادامه داد:« در ايران كساني كه عمدتا از اين ايده حمايت كردند، دوم خردادي‌ها و اصلاح‌طلبان بودند. طبيعتا گروه مخالف هيچ ورودي به اين مساله نداشت. حتي خود دوم خردادي‌ها و اصلاح‌طلبان هم آن‌طور كه بايد و شايد به اين مساله نپرداختند. مي‌توانستند روزنامه‌هايشان روي اين مساله كار كنند و آن را جا بيندازند كه اين كار نشد. آقاي خاتمي هم قبل از اين مساله مساله‌ي جامعه‌ي مدني را مطرح كرده بود كه جامعه‌ي مدني هم ارتباط مستقيمي با گفت و گوي تمدن‌ها دارد. جامعه‌ي مدني نيازمند گفت و گوست. نبايد در كشور ما از تنوع آداب و عادات قوميت‌ها و اديان مختلف غافل شد. گفت و گو ميان اينها فرهنگ عمومي جامعه ما را متعالي مي‌كند.» موسوي بجنوردي همچنين با بيان اين‌كه علوم تطبيقي امروز بسيار مورد توجه و اهميت قرار گرفته است اظهار داشت:« متاسفانه ما در اين زمينه اقدامات شايسته‌اي انجام نداديم. قوميت‌ها و فرهنگ‌هاي ما منسجم نيستند. گفت و گو بهترين راه ايجاد تحول است.» وي گفت:« آقاي خاتمي گفت كه ابتدا كه وارد آمريكا شدم جو عمومي آمريكا عليه ايران بود. به قدري تبليغات شده بود كه نگاه بدي به ايران وجود داشت. اما بر اثر 14 روزي كه ايشان آن‌جا بودند كه در بعضي از سخنراني‌ها 20 هزار نفر حضور داشتند(حضور اين تعداد در يك سخنراني در كشور آمريكا بسيار نادر است) آقاي خاتمي مواضع انقلاب اسلامي ايران و امام(ره) را بيان كردند. ايشان گفتند كه ما با ملت آمريكا بد نيستيم. با سردمداران و كارگزاران و سياست‌هاي آنها مشكل داريم. اگر امام(ره) هم از آنها به عنوان شيطان بزرگ ياد كرد، دولت و سردمداران كاخ سفيد را اين‌گونه ناميد والا كه با ملت آمريكا دشمني و نزاعي نداريم.» وي اضافه كرد:« آقاي خاتمي نسبت به نحوه‌ي انتشار اخبار سفراخيرش به آمريكا انتقاداتي داشت و نسبت به اين مساله اظهار تاسف كرد. دانشگاه‌هايي كه وي در آن‌جا سخنراني كرد از معتبرترين دانشگاه‌هاي دنياست. خاتمي مي‌گفت كه صهيونيست‌ها بسيار ناراحت بودند و عليه او تبليغات مي‌كردند و به دانشگاه هاروارد انتقاد كردند كه چرا خاتمي را دعوت كرده‌ايد؛ اما او به نحوي اسراييل مساله‌ي حقانيت ملت فلسطين، حزب‌الله و وضعيت ايران را مطرح كرد كه اوضاع و وضعيت روزنامه‌ها عوض شد در روزنامه‌هاي اروپا تاثير گذاشت و آنها به نفع ايران مي‌نوشتند.» وي تاكيد كرد:« آقاي خاتمي انسان باتقوايي است و به مقررات اسلام بسيار اهميت مي‌دهد. زبانش زباني است كه خشونت در آن نيست و با عقلانيت سخن مي‌گويد. با زبان بسيار مودبانه مساله را مطرح مي‌كند. قرآن هم مي‌فرمايد  و جادلهم باللتي هي احسن در مقام بحث و گفت و گو با بهترين روش بحث كنيد. هيچ‌گاه كسي با دعوت و خشونت نمي‌تواند حرفي را به كرسي بنشاند. آقاي خاتمي در سفرش خدمت بزرگي به اسلام، ايران و مذهب كردند. اميدواريم همواره موفق باشد.» وي در ادامه با تاكيد مجدد بر اينكه ابعاد گفت و گوي تمدن‌ها در ايران گفته نشده است و جمع زيادي از اين بحث اطلاع ندارند و آنها هم كه اطلاع دارند،اطلاعاتشان بسيار اندك است، گفت:« برعكس بسياري از كشورها سمينارهاي مفصلي در اين مورد برگزار كرده‌اند و به بررسي ابعاد آن پرداخته شده، حوزه‌هاي علميه، دانشگاهيان و نخبگان بايد به اين بحث بپردازند. گفت و گوي تمدن‌ها ايده‌اي نيست كه در چارچوب جناح‌بندي‌هاي سياسي به آن پرداخته شود. بايد فراجناحي و فراحزبي به آن پرداخت. اين بحث مورد اتفاق همه است. كسي نيست كه آن را تقبيح كند. آن‌چه كه عقل و شريعت و فطرت به آن تاكيد مي‌كند، چرا بايد از سمت گروهي مورد اقبال واقع نشود؟» آيت الله موسوي بجنوردي با تاكيد بر اين‌كه گفت و گوي تمدن‌ها مي‌تواند باعث ايجاد گفت و گوي اديان شود، افزود:« اگر گفت و گوي تمدن‌ها محقق مي‌شد امروز اين سخنان را از پاپ نمي‌شنيديم و ايشان به عنوان كسي كه رهبر كاتوليك‌هاي جهان است حرف‌هاي ناپسندي نمي‌زد، گفت و گوي تمد‌ها بهترين راه است كه اسلام را به ديگران بشناسانيم و مانع از آن مي‌شود ديگران به اسلام تهمت بزنند و بگويند اسلام دين خشونت است.» اين عضو هيات موسس موسسه‌ي بين‌المللي گفت‌وگوي فرهنگ‌هاو‌تمدنها در پايان با بيان اينكه بناي ما از ابتدا اين بود كه كنگره‌ها و سمينارهايي را در داخل و خارج از ايران در اين‌باره برگزار كنيم و كتاب‌ها و مقالاتي در اين زمينه بنويسيم ،تصريح كرد:« متاسفانه مشكلات مادي زيادي وجود دارد.»																							 
, فرزند شهيد محمدجواد باهنـر اظهار داشت: «عمده فعاليت‌هاي شهيد باهنر در قبل و بعد از انقلاب درحوزه مسائل فرهنگي بود. ايشان علي‌رغم درجه اجتهاد در حوزه و دكتري در دانشگاه، عمده وقت و توجه خود را در زمينه آموزش كودكان و نوجوانان و جوانان صرف مي‌كرد.» دكتر ناصر باهنر، عضو هيات علمي دانشكده فرهنگ و ارتباطات اسلامي دانشگاه امام صادق (ع) در گفت‌وگو با خبرنگار تاريخ خبرگزاري دانشجويان ايران (ايسنا)، با بيان اين مطلب اظهار داشت: «شهيد دكتر باهنر معتقد بود بايد ريشه‌هاي انقلاب را در كتاب‌هاي معارف و ديني دانش‌آموزان جست‌وجو كرد، چراكه خود ايشان در تاليف اين كتابها نقش بسزايي داشت. يادم هست قبل از پيروزي انقلاب به من مي‌گفت نظام بعدها متوجه خواهد شد كه با تاليف اين كتابها چه ضربه‌اي به آنها وارد كرده‌ايم.» وي ادامه داد: «وقتي شهيد باهنر وارد آموزش و پرورش شد، در دفتر تاليف و تدوين كتاب‌هاي درسي در بخش تاليف كتابهاي ديني فعاليت خود را آغاز كرد و بعد از اينكه 13 سال كار تدوين و تاليف اين كتابها طول كشيد، يك روز مرا صدا كرد و گفت بيا و ببين مواردي كه ساواك در مورد اين كتابها تذكر داده و خط قرمز كشيده است را بررسي كن و توجه كن اين موارد بيشتر در چه حوزه‌اي است. وقتي وقت كردم متوجه شدم اكثرا مواردي بود كه در مورد مبارزه با ظلم و ستم بود و بيشتر دور آيات و رواياتي كه درباره مبارزه بود خط كشيده بودند. پدرم متوجه اين قضيه شد و گفت نظام تازه فهميده است كه ما چه بلايي سرشان آورده‌ايم.» ناصر باهنر خاطرنشان كرد: «شهيد دكتر باهنر همواره براي تعليم و تربيت كودكان و نوجوانان و آموزش و پرورش اهميت ويژه‌اي قائل بود. ايشان در اواخر عمرش مشغول تاليف كتابهايي براي كودكان پيش از دبستان و خردسالان بود و سعي داشت با داستانهايي در حد فهم اين رده سني حقايق ديني را براي اين گروه سني روشن و آنها را بيشتر با مسائل ديني و مذهبي آشنا كند.» اين عضو هيات علمي دانشگاه امام صادق اضافه كرد: «خيلي‌ها بر اين كار شهيد باهنر خرده مي‌گرفتند كه شخصي در اين حد و اندازه علمي به آموزش و تعليم و تربيت كودكان و نوجوانان و جوانان عنايت دارد اما ايشان اعتقاد داشتند از همان دوران كودكي بايد در فكر تعليم و تربيت انسانها بود و اگر قرار است تحولي در فرهنگ كشور به وجود آيد بايد از همان ابتدا بر روي كودكان و نوجوانان سرمايه‌گذاري كرد و بايد به اين بخش از آموزش و پرورش توجه ويژه‌اي مبذول داشت. به همين دليل حتي بعد از انقلاب از ميان مسووليتهاي مختلف و متعددي كه به ايشان پيشنهاد شد وزارت آموزش و پرورش را قبول كردند.» فرزند شهيد باهنر در مورد ساير فعاليت‌هاي فرهنگي پدرش گفت: «ايشان به همراه عده‌اي ديگر از دوستانش از جمله شهيد رجايي و شهيد بهشتي، موسساتي فرهنگي از جمله مدرسه رفاه و يا موسسه انتشاراتي دفتر نشر فرهنگ اسلامي را تاسيس كرد كه تاسيس اين مدرسه در آن شرايط بسيار موثر واقع شد.» وي در خصوص دلايل تاسيس موسسه نشر فرهنگ اسلامي گفت: «شهيد باهنر در آن زمان تاكيد داشت كه آثار و تاليفات نخبگان و علماي ديني جمع‌آوري شود و انتشار يابد به همين دليل اقدام به تاسيس يك انتشارات كردند. تاسيس يك انتشارات آن هم در قبل از انقلاب يكي ديگر از اقدامات مثبت و ارزنده ايشان و همراهان و دوستانشان بود كه تا به امروز هم اين انتشارات فعال است و يكي از بزرگترين انتشارات در زمينه چاپ كتب اسلامي و ديني است.» وي افزود: «شهيد باهنر از همان ابتدا بيشتر در فعاليت‌هاي فرهنگي شركت مي‌كرد. خود ايشان نيز تعريف مي‌كرد كه وقتي در اواسط تحصيل در حوزه علميه فراغتي يافتم، به فكر افتادم كه در آموزش و پرورش كار كنم ولي مي‌خواستم با اصول تعليم و تربيت آشنا شوم، به همين جهت وارد دانشكده الهيات شدم و ليسانس الهيات گرفتم و در دوره فوق ليسانسم رشته علوم تربيتي را انتخاب كردم.» باهنر ادامه داد: «انتخاب رشته علوم تربيتي توسط ايشان نشان مي‌دهد كه از همان ابتدا هدفمند حركت مي‌كرد. ايشان به همراه درسهاي دانشگاه، درس‌هاي حوزوي را ادامه دادند و به درجه اجتهاد رسيدند در ضمن آنكه در دانشگاه نيز در دوره دكتري فلسفه را پيگيري كردند و دكتراي اين رشته را نيز كسب نمودند.» وي در خصوص اهميت حضور مردم در اداره حكومت در انديشه شهيد باهنر گفت: «خاطرم هست كه وقتي ايشان در مجلس حاضر شدند، مهمترين برنامه خود را ايجاد امنيت در كشور دانستند و گفتند يكي از خطراتي كه كشور را تهديد مي‌كند دوري مردم از حكومت و دولتمردان و گردانندگان جامعه است و هرچه اين فاصله بيشتر شود نظام و انقلاب بيشتر آسيب خواهد ديد و اگر رابطه مردم با دولتمردان نزديكتر و صميمي‌تر باشد مشاركتشان نيز واقعي‌تر است. اين نوع تفكر نشان از آن دارد كه شهيد باهنر مردم را در اداره جامعه و حكومت بسيار موثر مي‌دانست و بر نقش اجتماعي آنان در حفظ نظام و انقلاب تاكيد داشت.» فرزند شهيد باهنر ادامه داد: «يادم هست وقتي ايشان در جلسات سخنراني و يا مجامع عمومي حاضر مي‌شد، حتي بعضا تا 2 ساعت بعد از برنامه مي‌ايستاد و بدون هيچ پيرايه و تشريفاتي به سوالات مردم پاسخ مي‌داد تا جايي كه اطرافيان او خسته مي‌شدند و اعتراض مي‌كردند ولي ايشان از پاسخگويي به مردم خسته نمي‌شد. به خاطر دارم ايشان همواره تاكيد داشت در مراسم‌ مذهبي، مساجد و هيات‌ها شركت كند و مي‌گفت مسوولان با حضور در اين مراكز مي‌توانند بيشتر با مردم آشنا شوند و از مشكلات آنان مطلع شوند و از حال آنها آگاهي يابند.» فرزند شهيد باهنر گفت‌وگو با ايسنا را با ذكر خاطره‌اي از ساده‌زيستي و مردمي بودن پدرش ادامه داد و گفت: «وقتي ايشان وزير آموزش و پرورش بود براي بازديد از مناطق مختلف مسافرت‌هايي داشت. محافظ ايشان نقل مي‌كرد كه ظهر بود و در بين راه بوديم ايشان گفتند چرا براي نماز و ناهار نمي‌ايستيد؟ ما در پاسخ گفتيم چون هنوز جايي را كه مناسب با شان شما باشد نيافتيم. ايشان به شدت ناراحت شدند و گفتند در اولين رستوران بين راه توقف كنيد. بعد از مدتي به يك رستوران رسيديم كه بسيار معمولي بود و چندتا ميز ساده داشت و خيلي هم كوچك و محقر بود. شهيد باهنر رفت در بين مردم بر سر يكي از ميزها نشست و به صرف ناهار مشغول شد.» وي ادامه داد: «محافظ ايشان نقل مي‌كرد من از دور مواظب بودم و ديدم راننده‌اي به ايشان خيره شده است. رفتم كنار او نشستم. ديدم اشك‌هايش سرازير شد. باب صحبت را با او باز كردم و گفتم ماجرا چيست؟ او گفت من سالهاي سال قبل از انقلاب بارها اين جاده‌ها را رفتم و آمدم اما يكبار هم نديدم مقامي در حد وزير چنين ساده و بي‌تكلف در كنار ساير مردم بنشيند و غذا بخورد. او در ادامه گفته بود من تا به امروز به انقلاب اعتقادي نداشتم و در آن مشاركتي هم نداشتم اما اگر قرار باشد يك دليل بر حقانيت انقلاب باشد،‌ همين يك نمونه كافي است.» پسر شهيد دكتر باهنر افزود: «ايشان داراي سعه صدر فوق‌العاده‌اي بودند و به سختي عصباني مي‌شد. كمتر كسي عصبانيت ايشان را ديده بود. ايشان با توجه به اينكه چه هميشه صبح زود از خانه بيرون مي‌رفت و شب دير وقت مي‌آمد، بسيار با حوصله و با صبر و شكيبايي در خانه برخورد مي‌كرد. وقتي به خانه بازمي‌گشت گويي صبح است و بانشاط بيشتر برخورد مي‌كرد و اگر ما بيدار بوديم همه ما را جمع مي‌كرد و بعد از احوالپرسي و شوخي‌هاي معمول شروع به تعريف كردن از جريان كارهايش در طول روز مي‌كرد و تمام جزئيات كارهايش را با ذوق و شوق خاص تعريف مي‌كرد.»																							 
, ‌??آذر، پنجاهمين سالگرد ،”آنها شهيدند“ ‌?? آذر ‌???? به روايت شهيد دكتر مصطفي چمران/‌?/ نيكسون از همان دانشگاهي كه به خون دانشجويان رنگين بود دكتراي افتخاري گرفت																							 
, درباره‌ي آنچه در آن روز اتفاق افتاد و معنايي كه نظريه پردازان سياسي و مردم عادي در سالهاي پس از وقوع واقعه به آن نسبت داده اند مطالب بسياري انتشار يافته است. سرويس تاريخ خبرگزاري دانشجويان ايران (ايسنا) گزارشي از واقعه‌ي ‌?? آذر سال ‌???? را كه در ‌?? آذر ‌???? از سوي شهيد دكتر مصطفي چمران منتشر شد، را بر خروجي خود قرار داده است. دكتر چمران در آن زمان دانشجوي دانشكده‌ي فني دانشگاه تهران و شاهد عيني كشتار دانشجويان بوده است. اين گزارش قبلا در نشريات دانشجويي خارج از كشور و نشريه‌ي آفتاب انتشار يافته است. « از آن روز - يعني ‌?? آذر ‌???? - نه سال مي گذرد ولي وقايع آن روز چنان در نظرم مجسم است كه گويي همه را به چشم مي بينم؛ صداي رگبار مسلسل در گوشم طنين مي اندازد، سكوت موحش بعد از رگبار بدنم را مي لرزاند، آه بلند و ناله‌ي جانگذار مجروحين را در ميان اين سكوت دردناك مي شنوم، دانشكده‌ي فني خون آلود را در آن روز و روزهاي بعد به راي العين مي بينم. آن روز ساكت ترين روزها بود و چون شواهد و آثار احتمال وقوع حادثه‌اي را نشان مي داد، دانشجويان بي اندازه آرام و هوشيار بودند كه به هيچ وجه بهانه اي به دست كودتاچيان حادثه ساز ندهند. پس چرا و چگونه دانشگاه گلوله باران شد؟ و چطور سه نفر از بهترين دوستان ما، بزرگ نيا، قندچي و رضوي به شهادت رسيدند؟ جواب به اين سئوال مستلزم بررسي شرايط آن زمان و حوادث پي در پي آن روزهاست. وقايع آن ايام چون حلقه هاي زنجير به هم مرتبط بوده يكي پس از ديگري پيش مي آمد. دولت كودتا هر روز قدم تازه اي برخلاف ايده ها و آرزوهاي مردم برمي داشت. در محاكمه‌ي فرمايشي مصدق، پست ترين و منفورترين افراد به ساحت پاك رهبر ارجمند ملت ايران اهانت‌ها مي‌كردند و دشنام‌ها مي‌دادند. دنيس رايت نماينده استعمار باز مي گردد سفارت انگلستان دوباره افتتاح مي شد و دنيس رايت كاردار سفارت قرار بود كه به ايران بيايد. كمپاني هاي نفتي براي تصرف مجدد نفت ايران نقشه مي كشيدند. نيكسون معاون رييس جمهور آمريكا به ايران مي آمد تا نتيجه ‌?? ميليون دلار كودتا را ببيند. ناراحتي و نارضايتي مردم هر روز بيشتر اوج مي گرفت. آتش خشم و كينه مردم هر لحظه بيشتر زبانه مي كشيد. فرياد اعتراض از هر گوشه و كناري به گوش مي رسيد. دولت كودتا و استعمار خارجي نيز براي انتقام از مردم مبارز ايران، به خصوص دانشجويان دانشگاه تهران، دندان تيز كرده بودند كه فاجعه ‌?? آذر بروز كرد ... دكتر مصدق در دوران حكومت ‌?? ماهه خود سير تاريخ ايران را تغيير داد. پيش از او اداره امور كشور در جهت منافع دول استعمارگر خارجي و به صلاحديد يا فرمان آنان صورت مي گرفت. نفت ايران به نفع انگلستان جريان داشت و حتي حدود ‌?? درصد كه به موجب قرارداد ظالمانه تحميلي ‌???? به دولت ايران مي رسيد، به عناوين مختلفه دوباره به كيسه آنان برمي گشت. سياست خارجي ايران بردگي و دنباله روي از سياست آنان بود. امپراطوري انگلستان با يك قرن و نيم سيطره وحشت آور خود چنان رعب و وحشتي در دلها ايجاد كرده بود كه احدي را جرات مخالفت با آنان نبود. انگلستان شكست ناپذير تلقي مي شد و پنجه در افكندن با او باعث نابودي مي گشت. ولي مصدق اين مجسمه هيولايي را كه در ذهن عده اي جنبه نيمه خدايي داشت شكست و چنان جان تازه اي به مردم داد كه نه تنها مردم ايران، بلكه مردم اكثر ممالك خاورميانه يكي پس از ديگري در برابر استعمار انگلستان و دست نشاندگان آنها قيام كردند و خورشيد اقبال شير پير انگلستان در شرق غروب كرد. دكتر مصدق نفت را ملي نمود و اولتيماتوم ها و كشتي هاي جنگي و محاصره نظامي انگلستان كوچكترين وحشتي در دل مردم ايجاد نكرد. محاصره اقتصادي و قطع كمك هاي خارجي نيز نه تنها توانست مصدق را شكست دهد بلكه مصدق با اقتصاد بدون نفت براي اولين بار توانست بودجه ايران را متعادل كند و اين خود يكي از افتخارات بزرگ حكومت اوست. انگلستان و ساير دول استعماري پس از ياس از مبارزه اقتصادي، شاه و هيات حاكمه ايران را بر ضد مصدق برانگيخت ولي تلاش اين عوامل شناخته شده استعمار نيز طي قيام ‌?? تير و حوادث ‌? اسفند و ‌?? مرداد مفتضحانه شكست خورد. كودتاي ‌?? ميليون دلاري منافع سرشار نفت در دل صاحبان كمپاني هاي نفتي كه در اداره حكومت انگلستان و آمريكا نفوذ داشتند وسوسه مي كرد به خصوص كه موقعيت سوق الجيشي ايران نيز براي سياست آمريكا اهميت فوق العاده اي داشت و سياست غيرمتعهد مصدق براي آنان ناگوار بود. سرانجام دولت آمريكا نيز به كمك انگلستان وارد معركه شد و پس از يك سلسله توطئه چيني اداره جاسوسي آمريكا، اشرف خواهر شاه، جنرال شوارتذكف و هندرسن سفير آمريكا در ايران كودتاي ‌?? مرداد با صرف ‌?? ميليون دلار عملي شد. دكتر مصدق و ياران با وفاي وي به زندان افتادند. آزادي مردم سلب شد و به جاي آن حكومت نظامي و ديكتاتوري مردم آزاده را تحت فشار گذاشت. آزاديخواهان و وطن پرستان در مخوف ترين شكنجه گاه ها زجر مي ديدند و به دورترين و بد آب و هواترين نقاط تبعيد مي شدند. راه مصدق و نهضت مقاومت ملي روزنامه ها همه توقيف شدند و مديران آنها به زندان افتادند و فقط ورق پاره هاي كثيف مزدوران هيات حاكمه انتشار مي يافت ولي مردم نيز ساكت ننشستند. مردمي كه براي حفظ حكومت ملي خود سي تير به پا كرده بودند، مردمي كه افتخار ملي شدن نفت و پيروزي بر اميراطوري انگلستان نصيبشان شده بود، مردمي كه براي اولين بار پس از مدت هاي دراز بر پاي خود ايستاده لذت آزادي و استقلال را درك كرده بودند، مردمي كه پس از قرن ها اسارت و ذلت كسب شرافت و حيثيت كرده بودند، حاضر نبودند كه اين آساني دوباره تن به ذلت داده زير بار بيگانگان روند. نهضت مقاومت ملي ايران از احزاب و نيروهاي ملي تشكيل شد و مسئوليت مبارزه بر عليه كودتاچيان ملي تشكيل شد و مسئوليت مبارزه بر عليه كودتاچيان بر عهده اش واگذار شد. راه مصدق ارگان نهضت مرتبا پخش مي شد و اگرچه هر چند روزي دولت چايخانه اي از نهضت مي گرفت ولي انتشار راه مصدق قطع نمي شد. علاوه بر تظاهرات موضعي كوچك و پراكنده اولين تظاهرات يكپارچه مردم در روز ‌?? مهرماه يعني تقريبا يك ماه و نيم بعد از كودتا به رهبري نهضت مقاومت ملي انجام شد. دانشگاه و بازار به طرفداري از مصدق اعتصاب كردند و تظاهرات پرشوري به وقوع پيوست و مخالفت و مبارزه مردم عليه دستگاه به گوش همه رسيد. اگرچه دولت از يكپارچگي و جسارت مردم به وحشت افتاده عده زيادي را گرفت و سران بازار را دستگير كرد ولي اين فشارها در مردم اثري ننمود. دادگاه حكيم فرموده ماه بعد - ‌?? آبان - اولين روز محاكمه دكتر مصدق بود. محاكمه اي كه عده اي عمال چشم و گوش بسته و دل سياه آن را اداره مي كردند و اعضاي آن بختيارها و آزموده ها بودند. محاكمه اي كه به قول خود مصدق قاضي و دادستان و مدعي همه شخص شاه بودند جوش و خروش مردم به شدت درجه رسيد و به عنوان اعتراض به دادگاه قلابي بلخ تظاهرات ‌?? آبان به رهبري نهضت مقاومت ملي در سراسر كشور به وقوع پيوست. ده ها هزار مردم در اين تظاهرات شركت كردند و مخصوصا دانشجويان و بازاريان پيشقدمان آن به شمار مي رفتند. دولت كودتا سخت به تلاش افتاد و فشار خود را به منتها درجه رسانيد. طاق بازار را بر سر بازاريان مبارز و وطنخواه خراب كرد و دكان هاي رهبران فداكار بازار را به وسيله گماشتگان خود غارت نمود و هزارها مردم مبارز را گرفتار غل و زنجير كرد. زندان ها پر شد حتي سربازخانه ها را نيز زندان كردند و هر روز صدها نفر را به بنادر جنوب مي فرستادند. مرحوم حاج حسن شمشيري بين تبعيدشدگان به جزيره خارك بود. دستگيرشدگان به شديدترين و دردناك ترين وجه شكنجه مي شدند كه قلم از شرح آن شرم دارد ... چه ستم ها كه نكردند و چه جنايت ها كه مرتكب نشدند ... اين لكه هاي ننگ و وحشيگري چقدر بر صفحات تاريخ ايران غم انگيز و شرم آور است ... فقط فداكاري و بلندنظري مردم ايران كه در مقابل اين همه وحشيگري و زجر و شكنجه مقاومت كرده دست از مبارزه بر نمي داشتند و خون شهدايي كه مرگ شرافت آميز را بر زندگي ذلت بار ترجيح داده جان سپردند شايد اين لكه هاي ننگ را از تاريخ ايران بشويد. براي بازگشت به دوران سياه گذشته دولت كودتا درصدد برآمد كه آثار حكومت مصدق را به كلي محو كند و مخصوصا روحيه و اراده مردم را بكشد. از اين رو قانون ملي شدن صنعت نفت را كان لم يكن تلقي كردند و كارتل بين المللي نفت براي بلع منافع نفت ايران دست به كار شد. دكتر اميني وزير دارايي حكومت كودتا مامور و مسئول قرارداد كذايي كنسرسيوم شد. براي تسريع در كار نفت درصدد افتتاح فوري لانه جاسوسي انگلستان كه در زمان مصدق بسته شده بود، برآمدند. در تاريخ ‌?? آبان سران حكومت كودتا و دولت انگلستان براي تجديد روابط مخفيانه شروع به مذاكره كردند و زاهدي در تاريخ ‌?? آذر تجديد رابطه با انگلستان را اعلام كرد و قرار بود كه دنيس رايت كاردار سفارت انگلستان چند روز بعد به ايران بيايد. اعمال خائنانه دولت كودتا هر روز بر بغض و كينه مردم مي افزود و بر آتش خشم و غضب آنان دامن مي زد. از روز ‌?? آذر تظاهراتي كه در گوشه و كنار به وقوع مي پيوست وسعت گرفت و در بازار و دانشگاه عده اي دستگير شدند. روز ‌?? آذر مجددا تظاهرات بي سابقه اي در دانشگاه و بازار صورت گرفت. در دانشكده هاي پزشكي، حقوق و علوم، داندنپزشكي، تظاهرات موضعي بود و جلوي هر دانشكده مستقلا انجام مي گرفت و سرانجام با يورش سربازان خاتمه مي يافت و عده اي دستگير شدند. در بازار نيز همزمان با تظاهرات دانشجويان، مردم دست به اعتصاب زده شروع به تظاهرات كردند و عده اي به وسيله مامورين نظامي گرفتار شدند. در اين تظاهرات مردم و دانشجويان ضمن پشتيباني از راه مصدق براي دادگاه قلابي سلطنت آباد و افتتاح مجدد لانه جاسوسي انگلستان ابراز نفرت و انزجار مي كردند. دانشگاه سنگر تسخيرناپذير ضمنا در تاريخ ‌?? آبان اعلام شده بود كه نيكسون معاون رييس جمهور آمريكا از طرف آيزنهاور به ايران مي آيد. نيكسون به ايران مي آمد تا نتايج پيروزي سياسي اميدبخشي كه در ايران نصيب قواي طرفدار تثبيت اوضاع و قواي آزادي شده است (نقل از نطق آيزنهاور در كنگره آمريكا بعد از كودتاي ‌?? مرداد) را بيند. دانشجويان مبارز دانشگاه نيز تصميم گرفتند كه هنگام ورود نيكسون، ضمن دمونستراسيون عظيمي، نفرت و انزجار خود را به دستگاه كودتا و طرفداري خود را از دكتر مصدق نشان دهند. تظاهرات بر عليه افتتاح مجدد سفارت و اظهار تنفر به دادگاه حكيم فرموده همه جا به چشم مي خورد و وقوع تظاهرات هنگام ورود نيكسون حتمي مي نمود. ولي اين تظاهرات براي دولتيان خيلي گران تمام مي شد زيرا تار و پود وجود آنها بستگي به كمك سرشار آمريكا داشت. اين بود كه دستگاه براي خفه كردن مردم و جلوگيري از تظاهرات از ارتكاب هيچ جنايتي ابا نداشت. روز ‌?? آذر يكي از دربانان دانشگاه شنيده بود كه تلفني به يكي از افسران گارد دانشگاه دستور مي رسد كه بايد دانشجويي را شقه كرد و جلوي در بزرگ دانشگاه آويخت كه عبرت همه شود و هنگام ورود نيكسون صداها خفه گردد و جنبنده اي نجبند .... دولت بغض و كينه شديدي به دانشگاه داشت زيرا دانشجويان پرچمدار مبارزات ملي بوده و با فعاليت مداوم و موثر خود هيات حاكمه را به خطر نسبي و سقوط تهديد مي كردند. دولت با خراب كردن سقف بازار و غارت اموال رهبران آن، بازاريان را كم و بيش مجبور به سكوت كرد ولي دانشگاه همچنان خاري در چشم دستگاه مي خليد و دست از مبارزه برنمي داشت و دستگاه همچون درنده خونخواري به كمين نشسته دندان تيز كرده بود كه از دانشجويان مبارز دانشگاه انتقام بگيرد. انتقامي كه عبرت همگان گردد. يورش به دانشگاه اين بود كه به خاطر انتقام از دانشجويان و بهانه تظاهرات بر عليه تجديد رابطه با انگلستان و براي جلوگيري از تظاهرات در مقابل نيكسون جنايت بزرگ هيات حاكمه ايران در صبح روز دوشنبه شانزده آذرماه ‌???? در صحن مقدس دانشگاه به وقوع پيوست. صبح شانزدهم آذر هنگام ورود به دانشگاه، دانشجويان متوجه تجهيزات فوق العاده سربازان و اوضاع غيرعادي اطراف دانشگاه شده وقوع حادثه اي را پيش بيني مي كردند. نقشه پليد هيات حاكمه بر همه واضح بود و دانشجويان حتي الامكان سعي مي كردند كه به هيچ وجه بهانه اي به دست بهانه جويان ندهند. از اين رو دانشجويان با كمال خونسردي و احتياط به كلاس ها رفتند و سربازان به راهنمايي عده اي كارآگاه به راه افتادند. ساعت اول بدون حادثه مهمي گذشت و چون بهانه اي به دست آنان نيامد به داخل دانشكده ها هجوم آوردند. از پزشكي، داروسازي، حقوق و علوم عده زيادي را دستگير كردند. بين دستگيرشدگان چند استاد نيز ديده مي شد كه به جاي دانشجو مورد حمله قرار گرفته و پس از مضروب شدن به داخل كاميون كشيده شدند. همچنين بين زنگ اول و دوم هنگام تفريح سربازان به محوطه دانشكده فني آمده چند نفري را به عناوين مختلف و بهانه هاي مجهول و مسخره گرفته، زدند و بردند. در تمام اين جريانات دانشجويان سكوت و خونسردي خود را حفظ كرده با موقع شناسي واقع بينانه اي از دادن هر گونه بهانه اي خودداري مي كردند. ولي زدن و گرفتن دانشجويان اشتهاي خونخوار دستگاه را اقناع نمي كرد. آنها نقشه كشتن و شقه كردن دانشجويان را كشيده بودند و اين دستور از مقامات بالاتري به آنها داده شده بود. سركردگان اجراي اين دستور و كشتار ناجوانمردانه عده اي از گروهبانان و سربازان دسته جانباز بودند كه اختصاصا براي اجراي آن ماموريت و استثنائا آن روز به دانشگاه اعزام شده بودند. اين سربازان كه به مسلسل هاي سب مجهز بودند بيشتر به جلادان قديم شباهت داشتند. كشتار و حمله هاي اصلي توسط اين سربازان انجام گرفت و سربازان عادي فقط دنباله رو و محافظ سربازان دسته جانباز بودند. جانيان جانباز حدود ساعت ‌?? صبح موقعي كه دانشجويان در كلاس ها بودند، چندين نفر از سربازان دسته جانباز به معيت عده زيادي سرباز معمولي رهسپار دانشكده فني شدند. ما در كلاس دوم دانشكده فني كه در حدود ‌??? دانشجو داشت، مشغول درس بوديم. آقاي مهندس شمس استاد نقشه برداري تدريس مي كرد. صداي چكمه سربازان از راهرو پشت در به گوش مي رسيد. اضطراب و ناراحتي بر همه مستولي شده بود و كسي به درس توجه نمي كرد. در اين هنگام پيشخدمت دانشكده مخفيانه وارد كلاس شده به دانشجويان گفت؛ بسيار مواظب باشيد. چون سربازان مي خواهند به كلاس حمله كنند اگر اعلاميه يا روزنامه‌اي داريد از خود دور كنيد (آن روز راه مصدق و اعلاميه هاي نهضت مقاومت ملي به وفور در دانشگاه پخش مي شد.) مهندس خليلي به شدت عصباني است و تلاش مي كند كه از ورود سربازان به كلاس جلوگيري كند ولي معلوم نيست كه قادر به اين كار باشد و از كلاس خارج شد. در خلال اين احوال مهندس خليلي و دكتر عابدي رييس و معاون دانشكده فني با تمام قوا مي كوشيدند كه از ورود سربازان به كلاس جلوگيري كنند. ولي سربازان نه تنها به حرف آنها اهميتي ندادند بلكه آنها را تهديد به مرگ كردند. لذا مهندس خليلي به رييس دانشگاه (دكتر سياسي)، رييس گارد دانشگاه و بالاخره مقامات عاليه متوسل شد. آنها نيز به علت اين كه اين سربازان از دسته جانباز هستند و براي ماموريت به خصوص از طرف از ما بهتران آمده‌اند، قادر به هيچ اقدام مثبتي نشدند. وخامت اوضاع به حد اعلا رسيده بود. شلوغي بيرون كلاس و صداي شديد چكمه هاي سربازان از نزديك شدن حادثه اي حكايت مي كرد … تا بالاخره در كلاس به شدت به هم خورد و پنج سرباز جانباز با مسلسل سبك وارد كلاس شدند. يكي از آنها لوله مسلسل را به طرف شاگردان عقب كلاس گرفته آماده تيراندازي شد و ديگري به همين نحو مامور قسمت جلوي كلاس گرديد. سرباز ديگري پيشخدمت دانشگاه را به داخل كلاس مي كشيد. سرخي و كبودي صورت و بدن او از ضرب و شكنجه سربازان حكايت مي كرد. در اين هنگام استاد كلاس آقاي مهندس شمس به منظور جلوگيري از دخول سربازان به كلاس پيش آمده، گفت؛ كلاس مقدس است و من به شما اجازه دخول نمي دهم. در اين هنگام سرباز ديگري مسلسل خود را به سينه او نزديك كرده او را به طرف ديگر كلاس راند. مهندس شمس گفت؛ فرمانده شما كيست؟ بدون وجود افسر فرمانده به چه حقي وارد كلاس مي شويد؟ سربازي كه او را به عقب مي راند به گروهباني كه وسط كلاس ايستاده بود، اشاره كرده گفت؛ او فرمانده ماست مسلسل خود را بر سينه استاد گذاشته با تهديد به مرگ او را مجبور به سكوت كرد. گروهبان فرمانده لوله را به سينه پيشخدمت كلاس گذاشته گفت؛ كي به ما خنديد؟ زود بگو وگرنه تو را مي كشم. او مدعي بود كه عده اي از دانشجويان به آنها خنديده اند!!!! و به همين علت مي خواست انتقام بگيرد. پيشخدمت به خداو پيغمبر قسم مي خورد كه روحم خبر ندارد. مي گفت؛ من بيرون بودم آخر چطور بفهم چه كسي به شما خنديد؟ ولي بهانه گروهبان به بهانه گرگ خونخواري شبيه بود كه از ميش مظلومي كه در پايين نهر آب مي خورد ايراد مي گرفت كه چرا آب را گل آلود كرده است. سخنان پيشخدمت بيچاره نيز كوچكترين اثري نداشت. گروهبان سنگدل عصباني شده بود و به شدت فرياد مي زد و لوله مسلسل را به قلب او فشار مي داد و بالاخره گفت ؛ تا سه مي شمارم و اگر كسي را نشان ندهي آتشش مي كنم. كلاس ساكت بود فقط صداي چكمه؛ فرياد گروهبان و ضجه پيشخدمت بلند بود. دانشجويان در بهت و حيرت فرو رفته بودند و اين منظره بيشتر به خواب خيال مي نمود. وحشت همه را فرا گرفته بود كه قرعه فال به نام چه كسي زده خواهد شد. شكي نبود كه اين بهانه مسخره براي تحريك دانشجويان و آنگاه اقدام به يك حمله سبعانه عمومي پيش بيني شده و مسلم بود كه كوچكترين جنبش با مقاومت از طرف دانشجويان باعث مرگ حمتي اكثريت كلاس مي شد. زنگي مست گروهبان شماره هاي ‌? و ‌? را اعلام كرد و انگشت خود را به ماشه مسلسل مي فشرد كه در آخرين لحظه پيشخدمت بيچاره از روي لاعلاجي دست خود را به يك طرف كلاس تكان داد. اشاره مبهم او شامل ‌?? دانشجو مي شد و خدا عالم است كه اين سربازان لاشعور چگونه مي توانستند گناهي به گردن كسي بگذارند! سربازان همچون گرگان گرسنه به شاگردان آن طرف كلاس نزديك شدند و پس از لحظه اي مكث و جستجو يقه دانشجويان را از پشت ميز سه رديف دورتر گرفته از روي ميزها كشان كشان به وسط كلاس كشيدند و با قنداق مسلسل و لگد از كلاس بيرون انداختند و سربازان خارج كه چون گرگان گرسنه ديگري به انتظار ايستاده بودند، به جان طعمه افتادند. دانشجويان از مشاهده اين عمل وقيح وحشيانه قلبشان جريحه دار شده با عصبانيت و ناراحتي به آرامش اجباري خود ادامه مي دادند. گروهبان فرمانده! دوباره به سراغ پيشخدمت رفت و لوله مسلسل را روي سنيه او گذاشته گفت؛ ديگر كه بود؟ و به همان ترتيب اول سربازان دانشجوي بي گناه ديگري را از وسط دانشجويان كشان كشان به ميان كلاس كشيد. گروهبان سه بار به سراغ پيشخدمت رفت ولي او ديگر چيزي نگفت لذا آنها پس از تكميل وحشگيري خود در اين كلاس براي شكارهاي بيشتري بيرون رفتند. لحظه اي پس از خروج سربازان، كلاس از شدت جوش و خروش دانشجويان چون بمب منفجر شد. سينه هاي پرسوزي كه تحت فشار و وحشت خفه شده بود و قلب هاي پرگدازي كه در اثر حيرت و اضطراب از طپش افتاده بود، يكباره چون آتشفشاني شروع به فوران كرد ... دانشجويي از عقب كلاس روي ميز پريد و كتاب خود را بر زمين زد. در حالي كه بغض گلويش را گرفته و گريه مي كرد، مي گفت؛ اين چه درسي است؟ اين چه كلاسي است؟ اين چه زندگي است؟ و رهسپار خارج شد. دانشجويان با صورت هاي برافروخته و عصباني به هيات حاكمه ستمگر و عمال سيه دل آن لعنت و نفرين مي كردند. همهمه و غوغا به شدت رسيده بود. مهندس شمس سعي مي كرد كه از خروج دانشجويان از كلاس جلوگيري كند ولي موفق نمي شد و دانشجويان چون جرقه هاي آتش به بيرون پراكنده شدند. رييس و معاون دانشكده فني كه با تمام كوشش و فداكاري خود قادر به جلوگيري از ورود سربازان نشده و ناظر اين همه وحشيگري و هتك حرمت كلاس و استاد شده بودند، به ناچار اعلام اعتصاب كردند و گفتند؛ تا هنگامي كه دست نظاميان از دانشگاه كوتاه نشود، دانشكده فني به اعتصاب خود ادامه خواهد داد و چون احتمال وقوع حوادث وخيم تري مي رفت، لذا براي حفظ جان دانشجويان دانشكده را تعطيل كردند و به آنها دستور دادند به خانه هاي خود بروند و تا اطلاع ثانوي در خانه بمانند. حمله به دانشكده فني دانشجويان نيز به پيروي از تصميم اولياي دانشكده محوطه دانشكده را ترك مي كردند ولي هنوز نيمي از دانشجويان در حال خروج بودند كه ناگاه آن سربازان به همراه عده زيادي سرباز عادي به دانشكده فني حمله كردند. چند كارآگاه بدنام شناخته شده و افسر سيه دل در گوشه و كنار ديده مي شدند و شكي نبود كه درصدد توطئه و در انتظار نتيجه وحشتناك توطئه هستند. عده اي از سربازان دانشكده فني را به كلي محاصره كرده بودند تا كسي از ميدان نگريزد. آنگاه دسته اي از سربازان با سرنيزه به همراهي سربازان دسته جانباز از در بزرگ دانشكده وارد شدند و دانشجويان را كه در حال خروج و يا در جلوي كتابخانه و كريدور جنوبي دانشكده بودند هدف قرار دادند. دانشجويان مات و مبهوت به اين صحنه تاثرآور مي نگريستند. سربازان قدم به قدم به سرنيزه هاي كشيده به سمت دانشجويان نزديك مي شدند. بين ما و آنها چند قدم بيشتر فاصله نبود. سربازان دسته جانباز كه در صف اول قرار داشتند چون درندگان خونخواري از اين كه طعمه را به دام انداخته اند سرمست پيروزي بودند. خون در چشمانشان موج مي زد. نفس ها در سينه ها حبس شده بود. فقط صداي چكمه سربازان به گوش مي رسيد. آنها قدم به قدم نزديك تر مي شدند، ولي هنوزكسي تكان نمي خورد. سكوتي موحش همه را فرا گرفته بود. اين سكوت پيش از حادثه چقدر دردناك و غم انگيز بود. خدايا باز ديگر چه شده اين ها از جان ما چه مي خواهند؟ با سر نيزه كشيده در حال حمله هستند. آخر اين درندگان خونخوار را چه كسي به جان مردم مي اندازد؟! آخر زجر و شكنجه تا چه انداز؟ ظلم و فساد تا چقدر؟ آخر اينها اين بار ديگر چه بهانه اي دارند؟ … اينها افكار مشوشي بود كه از مغز هر دانشجويي مي گذشت و دل شوريده او را جريحه دارتر مي كرد … ولي آنها ديگر اين بار منتظر بهانه اي نيستند. آنها با گرفتن و زدن و دربند كردن دانشجويان قانع نمي شوند. آنها درصدد كشتن هستند. كسي كه اين سربازان متعصب مسخ شده را فرستاده فرمان قتل دانشجويان را صادر كرده است. مرگ را مي بينم كه اين قدر نزديك شده و پنجه به سوي ما دراز كرده الان يا لحظه اي بعد اين گلوله ها سينه ما را سوراخ خواهند كرد. اين سرنيزه ها بدن ما را خواهند شكافت. صبر و سكوت ديگر فايده اي ندارد. دانشجويان در حالي كه درد و رنج قلبشان را مي فشرد و آثار غم و ناراحتي از چهره هايشان هويدا بود، شروع به عقب نشيني كردند. سربازان به سرعت خود افزودند. دست نظاميان از دانشگاه كوتاه اكثر دانشجويان به ناچار پا به فرار گذاردند تا از درهاي جنوبي و غربي دانشكده خارج شوند. در اين ميان بغض يكي از دانشجويان تركيد. او كه مرگ را به چشم مي ديد و خود را كشته مي دانست ديگر نتوانست اين همه فشار دروني را تحمل كند و آتش از سينه پرسوز و گدازش به شكل شعارهاي كوتاه بيرون ريخت؛ دست نظاميان از دانشگاه كوتاه. هنوز صداي او خاموش نشده بود كه رگبار گلوله باريدن گرفت و چون دانشجويان فرصت فرار نداشتند، به كلي غافلگير شدند و در همان لحظه اول عده زيادي هدف گلوله قرار گرفتند. لحظات موحشي بود. دانشجويان يكي پس از ديگري به زمين مي افتادند به خصوص كه بين محوطه مركزي دانشكده فني و قسمت هاي جنوبي سه پله وجود داشت و هنگام عقب نشيني عده زيادي از دانشجويان روي اين پله ها افتاده نتوانستند خود را نجات دهند. نكته اي را كه هيچ گاه فراموش نمي كنم و از ايمان و فداكاري دانشجويان حكايت مي كند فرياد يا مرگ يا مصدق زير رگبار گلوله است. هنگامي كه تيراندازي شروع شد، كاسه صبر و تحمل دانشجويان شكست و جوش و خروش دورنشان در شعار كوتاه يا مرگ يا مصدق به آسمان بلند شد. تيراندازي و كشت و كشتار آخرين مرحله اي كه دستگاه جنايت پيشه كودتا مي توانست مرتكب شود و دانشجويان براي جلوگيري از اين حادثه وحشتناك اين همه صبر و تحمل كرده بودند و تا اين اندازه دندان روي جگر گذاشته و خود را مشاهده كرده بودند. گرفتاري اين همه دانشجو را ديده باز هم سكوت و آرامش را حفظ نموده بودند كه بهانه اي به دست عمال بي شرم دستگاه ندهند ولي هيات حاكمه در تصميم به كشت و كشتار آن روز خود آنقدر مصر بود كه رفتار دانشجويان نمي توانست كوچكترين تغييري در دستگاه و نقشه پليدشان به وجود بياورد. اينجا بود كه دانشجويان ديگر سكوت را جايز نديدند. اكنون كه كشته مي شوند ديگر چرا حرف خود را نزنند؟ يا مرگ يا مصدق  مرگ بر شاه چرا بغض و كينه خود را خالي نكنند؟ چرا در آخرين مرحله زندگي مقدس ترين نامي را كه پرچم مبارزات آنهاست ياد نكند؟ اين بود كه بغض و كينه آنان تركيد. سوز و گداز درونشان همراه با يا مرگ يا مصدق از سينه پردردشان خارج شد. حتي سه نفري كه به شدت مجروح شده بر زمين افتاده بودند، در حال ناله و درد زبان به سخن گشوده با زنده باد مصدق و مرگ بر شاه وفاداري خود را به نهضت و تنفر خود را از دشمنان ملت و مسببين كودتا ابراز داشتند. مصطفي بزرگ نيا به ضرب سه گلوله از پاي در آمد. شريعت رضوي كه ابتدا هدف سرنيزه قرار گرفته به سختي مجروح شده بود، دوباره هدف گلوله قرار گرفت. ناصر قندچي حتي يك قدم هم به عقب برنداشته و در جاي اوليه خود ايستاده بود يكي از جانبازان دسته جانباز با رگبار مسلسل سينه او را شكافت و او را شهيد كرد. در اين ميان چند نفر از دانشجويان دانشكده افسري كه دانشجوي دانشكده فني نيز بودند دوستان دانشجوي خود را هدايت كرده دستور دادند به زمين بخوابند و بدين ترتيب عده زيادي از مرگ حتمي نجات يافتند. دسته اي در آبخوري و عده زيادي در كتابخانه پنهان شدند و افرادي متعددي در پشت ستون هاي سنگي دانشكده خود را از گلوله حفظ كردند. عده اي نيز به كارخانه هاي دانشكده فني پناه برده لباس كارگري به تن كرده از معركه جان به سلامت بردند. رگبار گلوله همچنان براي دقيقه هاي طولاني و مرگبار ادامه داشت. من به اتفاق عده زيادي از دانشجويان از كريدور جنوبي دانشكده رهسپار در جنوبي شده ولي ناگاه در انتهاي كريدور به يك دسته سرباز برخورد كرديم كه تفنگ ها را به سوي ما نشانه گيري كرده دستور ايست مي دادند. ولي چون در آن بحبوحه ايستادن ميسر نبود، آنها نيز شروع به تيراندازي كردند. بنابراين محصور شده بوديم كه از دو طرف ما را هدف گلوله قرار داده بودند و نه راه رفتن بود و نه جاي برگشتن. دسته اي بر روي زمين خوابيدند و دسته اي ديگر به اطاق هاي اطراف كريدور و پشت در كلاس ها و دستشويي پناه بردند. در يك طرف كريدور پله هايي وجود داشت كه به زيرزمين مي رفت و آزمايشگاه مقاومت مصالح در آنجا بود. عده زيادي از دانشجويان كه از دو طرف تحت فشار و حمله قرار گرفته بودند، به ناچار به اين آزمايشگاه پناه بردند. فشار و اضطراب به حدي بود كه اغلب دانشجويان از روي پله ها غلطيده و به پايين پرت مي شدند و چون درهاي آزمايشگاه بسته بود و كسي نمي توانست داخل شود، پس از لحظه اي انبوهي از دانشجويان در پايين پله ها تشكيل شد و عده اي زير فشار له شدند. بالاخره فشار دانشجويان شيشه ها را شكست و دانشجويان يكي پس از ديگري از ميان شيشه شكسته ها ي در وارد آزمايشگاه شدند. سه قطره خون من نيز همراه اين عده وارد آزمايشگاه شدم. خون مجروحين آنقدر زياد بود كه پايين پله هاي گلگون شدن بود. بين دوستان ما، شيشه پاي يكي را شكافت. ديگري پايش هدف گلوله قرار گرفته و سوراخ شده بود. گلوله از يك طرف پا وارد شده و از طرف ديگر خارج شده بود. دانشجويان و مستخدمين آزمايشگاه مشغول بستن زخم هاي دانشجويان مجروح بودند. از حدود سي نفري كه به آزمايشگاه مقاومت مصالح پناه بردند، به استثناي دو يا سه نفري همه مجروح شده بودند. دانشكده كاملا محاصره شده بود و كسي نمي توانست خارج شود. حتي هنگام تيراندازي داخل دانشكده سربازان خارج نيز شروع به تيراندازي كردند و مقداري از سنگ ها و شيشه هاي جلو دانشكده فني را شكستند. پس از ختم گلوله باران، دقيقه اي سكوت دانشكده را فرا گرفت. اضطراب و نگراني شديدي بر همه مستولي شده بود. سربازان با سرنيزه اطراف دانشكده پاس مي دادند و سايه آنها روي پنجره ها و روي پرده ها چون هيولاي ظلم و بيدادگري به چشم مي خورد. ناگهان در ميان سكوت آه بلندي به گوش رسيد كه مانند دشنه در قلب ما فرو رفت و از چشم بيشتر دانشجويان اشك جاري شد. ناله هاي بلند سوزناك به ما فهماند كه عده اي مجروح شده اند و در همان جا افتاده اند. غلغله و آشوبي به پا شد. دسته اي مي خواستند به كمك دوستان مجروح خود بروند يا آنها را نجات دهند يا خود نيز كشته شوند. اين دانشجويان آنقدر خشمناك و انقلابي شده بودند كه كنترل آنها به كلي از دست رفته بود. يكي فرياد مي زد؛ من از اين زندگي خسته شدم؛ مي خواهم كشته شوم، مي خواهم به دوستان ديگرم بپيوندم، بگذاريد بيرون بروم. ديگري مي گفت؛ صبر تا كي، بايد بيرون برويم و انتقام كشته شدگان را بگيريم. ولي عده اي ديگر با زحمات زياد مشغول آرام كردن دوستان خود بودند. چون خروج از خفاگاه در آن شرايط باعث كشته شدن بي نتيجه آنها مي شد. اولياي دانشكده مستخدمين و چند نفري از دانشكده پزشكي مي خواستند مجروحين را به پزشكي برده معالجه كنند. ولي سربازان با تهديد به مرگ مانع از اين كار شدند. بدن مجروحين در حدود دو ساعت در وسط دانشكده افتاده بود و خون جاري بود تا بالاخره جان سپردند. اجساد خون آلود شهيدان و آن همه ناله هاي پرشورشان نه تنها در دل سنگ اين جلادان اثري نكرد بلكه با مسرت و پيروزي به دستگيري باقيمانده دانشجويان پرداختند. هر كه را يافتند گرفتند و آنگاه آنها را با قنداق تفنگ زده با دست هاي بالا به صف كرده روانه زندان كردند و خبر پيروزي خود را براي يزيد زمان بردند تا انعام و پاداش خود را دريافت دارند. در اين واقعه مستخدمين و كارگران دانشكده فني بي اندازه به دانشجويان كمك كردند. ما همچنان در خفاگاه خود بيش از دو ساعت مانديم تا بالاخره با لباس مبدل كارگري از دانشكده خارج شده به كارخانه رفتيم و در آنجا ابزار به دست گرفته مشغول كار شديم تا سربازان ما را كارگر تصور كنند. آن گاه دور از چشم سربازان از در پشت خارج شده و دوستان مجروح خود را به بيمارستان برديم. مهندس خليلي رييس دانشكده فني را نيز بازداشت كرده و دكتر عابدي معاون دانشكده را به جنوب تبعيد كردند. بدين ترتيب سه نفر از دوستان ما بزرگ نيا، قندچي و شريعت رضوي شهيد و بيست و هفت نفر دستگير و عده زيادي مجروح شدند. هنگام تيراندازي بعضي از رادياتورهاي شوفاژ در اثر گلوله سوراخ شد و آب گرم با خون شهدا و مجروحين درآميخت و سراسر محوطه مركزي دانشكده فني را پوشانيد، به طوري كه حتي پس از ماه ها از در و ديوار دانشكده فني بوي خون مي آمد. مامورين انتظامي پس از اين عمل جنايتكارانه و ناجوانمردانه از انعكاس خشم و غضب مردم به هراس افتاده براي پوشاندن آثار جرم خود خون ها را پاك كردند ولي ماهها اثر خون در گوشه و كنار ديده مي شد و سال ها جاي گلوله ها بر در و ديوار دانشكده فني نمايان بود و تا زمين مي گردد و تاريخ وجود دارد، ننگ و رسوايي بر كودتاچيان خواهد بود. در اين حمله ناجوانمردانه، سربازان جانباز به دانشجويان تيراندازي كردند و سربازان ديگر به هوا شليك نمودند و به احتمال قوي قاتل شهدا و مسئول جراحات مجروحين همان جلادان دسته جانباز بودند. اين واقعه دردناك حتي اكثر سربازان را منقلب كرد. به طوري كه يكي از آنان كه از شكنجه وجدان بيدار شده خود رنج مي برد، هنگام هدايت صف دانشجويان اسير به زندان به دانشجويي گفت: دستور اكيد صادر شده بود كه همه ما بايد تيراندازي كنيم و به ما گفته شده بود كه گلوله ها و تفنگ سربازان بعد از ماموريت بازرسي خواهد شد و اگر كسي تيراندازي نكرده باشد، تحت تعقيب قرار خواهد گرفت. بنابراين من نيز اجبارا تيراندازي كردم ولي خدا شاهد است كه تمام گلوله ها را به سقف يا ديوا شليك كرده ام. جريان اين فاجعه دردناك به سرعت منتشر شد و خشم و كينه آزاديخواهان را برافروخت. دانشگاه تهران به پيروي از دانشكده فني و به عزاي شهداي آن در اعتصاب عميقي فرو رفت. بعدازظهر آن روز دانشجويان با كراوات سياه از دانشكده حركت كرده با سكوت غم آلود و ماتم زده رهسپار خيابان هاي مركزي شهر شدند و مخصوصا در خيابان هاي لاله زار و استانبول انبوه دانشجويان عزادار نظر هر رهگذري را جلب مي كرد و او را متوجه اين جنايت عظيم مي نمود. بيشتر دانشكده هاي شهرستان ها نيز براي پشتيباني از دانشگاه تهران اعتصاب كردند. تعداد زيادي از سازمان هاي دانشجويي خارج از كشور نيز به عمل وحشيانه و خصمانه دولت كودتا به شدت اعتراض نمودند. در مقابل سيل اعتراض، جنايتكاران شروع به سفسطه كردند و در مقابل خبرنگاران گفتند كه دانشجويان براي گرفتن تفنگ سربازان حمله كردند و سربازان نيز اجبارا نيرهايي به هوا شليك نمودند و تصادفا سه نفر كشته شد. يكي از مجلات، با آنكه سانسور شديدي وجود داشت و كسي جرات نمي كرد عليه دستگاه كلمه اي بنويسد با مسخره نوشته بود كه اگر تيرها هوايي شليك شده، پس بنابراين دانشجويان پر درآورده به هوا پرواز كرده و خود را به گلوله زده اند. به عبارت ديگر گلوله ها به دانشجويان نخورده بلكه دانشجويان به هوا پرواز كرده اند و خود را به گلوله ها زده اند. قربانيان نيكسون روز بعد نيكسون به ايران آمد و در همان دانشگاه، در همان دانشگاهي كه هنوز به خون دانشجويان بي گناه رنگين بود، دكتراي افتخاري حقوق دريافت داشت و از سكون و سكوت گورستان خاموشان ابراز مسرت كرد و به دولت كودتا وعده هر گونه مساعدت و كمك نمود و به رييس جمهور آمريكا پيغام برد كه آسوده بخوابد چون نگراني او كه نوشته بود؛ و گو اين كه مخاطراتي كه متوجه ايران بود، تخفيف يافته است. معذالك ابرهايي كه ايران را تهديد مي كرد، به كلي متلاشي و پراكنده نشده است. بررف شده و مملكت امن و امان است! صبح ورود نيكسون يكي از روزنامه ها در سرمقاله خود تحت عنوان سه قطره خون نامه سرگشاده اي به نيكسون نوشت كه فورا توقيف شد. ولي دانشجويان سحرخيزي كه خواب و خوراك نداشتند و استراحت در قبل مرگ دوستانشان ميسر نبود، زودتر از پليس روزنامه را خواندند. در اين نامه سرگشاده ابتدا به سنت قديم ما ايراني ها اشاره شده بود كه هر گاه دوستي از سفر مي آيد يا كسي از زيارت باز مي گردد و يا شخصيتي بزرگ وارد مي شود، ما ايرانيان به فراخور حال در قدم او گاوي يا گوسفندي قرباني مي كنيم. آنگاه خطاب به نيكسون گفته شده بود كه؛ آقاي نيكسون وجود شما آنقدر گرامي و عزيز بود كه در قدوم شما سه نفر از بهترين جوانان اين كشور يعني دانشجويان دانشگاه را قرباني كردند. معذرت شاهانه و دم خروس آري حكومت كودتا در قدوم نيكسون سه جوان قرباني كرد تا نيكسون آيزنهاور را مطمئن كند كه ميليون ها دلار كمك به دولت كودتا به هدر نرفته و اين پول هاي گزاف بر گرده ماليات دهندگان آمريكايي نيز سنگيني نمي كند، زيرا در راه استقرار صلح و دموكراسي خرج شده است. رسوايي دستگاه به جايي كشيده بود كه بيم آشوب و غوغا مي رفت و اركان حكومت متزلزل شده بود و حتي وضع به جايي رسيد كه شاه شخصا مجبور شد از اين اتفاق معذرت بخواهد و از خانواده هاي شهدا دلجويي كند و مزيتي را به عنوان نماينده شخصي براي رسيدگي به واقعه دانشگاه بفرستد تا آتش خشم مردم را فرو نشاند. اما چند روز بعد در روزنامه راه مصدق ارگان نهضت مقاومت ملي بخشنامه شماره ‌???? مورخ ‌??/?/?? از لشگر ‌? زرهي ستاد ركن ‌? به كليه واحدها و داوير تابعه لشگر منتشر شد كه در آن افراد دسته جانباز در اثر جديت و فعاليتي كه در ماموريت دانشگاه تهران در روز دوشنبه ‌?? آذر مشاهده گرديد، تشويق شده اند. لذا كليه افراد به دريافت پاداش نقدي مفتخر و سه نفر از آنها به درجه گروهبان دومي و چهار نفر به درجه سرجوخگي ارتقا داده شده بودند. اسامي آنها نيز نوشته شده بود. اين بخشنامه ركن ‌? ماهيت معذرت و دلجويي شاهانه! را هويدا ساخت و بر قلب جريحه دار دانشجويان نمك پاشيد. شهداي دانشگاه در امامزاده عبدالله پهلوي هم به خاك سپرده شدند و مقبره آنها تجمع مبارزان شوريده حال گرديد. ادامه دارد...																							 
, /‌?? اسفند از نگاه تاريخ/ عبد خدايي : * مصدق فكر مي‌كرد مي‌تواند به وسيله‌ي‌آمريكا،انگليس را بيرون كند * پيشنهاد ترور رزم‌آرا از سوي رهبران جبهه‌ي ملي داده شد																							 
, او وقتي مي‌خواهد نهضت ملي شدن صنعت نفت را تحليل كند مي‌گويد:« من در تحليل وقايع تلاش مي‌كنم بي طرف باشم و مانند جوان ناپخته‌ي سالهاي 1330 تا 1350 رفتار نكنم.» عبد خدايي در گفت و گويي كه با خبرنگار گروه تاريخ خبرگزاري دانشجويان ايران انجام داد گفت:« پس از شهريور 1320 در دوره‌هاي چهاردهم مجلس شوراي ملي،رحيميان ( نماينده قوچان) با تقديم ماده‌ي واحده اي به مجلس اعلام كرد كه چون قرارداد 1933 در زمان ديكتاتوري رضاخان بسته شده است، به موجب اين ماده‌ي واحده لغو مي‌شود. مصدق كه در آن زمان نماينده‌ي مجلس بود با طرح اين ماده‌ي واحده مخالفت و استدلال كرد كه مجلس نمي‌تواند به طور يك طرفه قرارداد 1933 را لغو كند؛ در حالي كه قوانين بين المللي به ملت ها اجازه مي‌داد قراردادهايي را كه به خلاف منافعشان به آنها تحميل مي‌شوند لغو كنند و خسارت آن را بپردازند به هر حال، اين ماده‌ي واحده در مجلس چهاردهم به تصويب نرسيد.» وي اظهار داشت:« پس از جنگ جهاني دوم،انگليس و كشورهاي اروپايي صدمه‌هاي مهمي از جنگ ديدند و آمريكا كه نيرويي تازه نفس و برنده جنگ بود قدم به اروپا گذاشت تا آنجا را بازسازي كند از سوي ديگر پس از جنگ جهاني دوم نهضت‌هاي رهايي بخش در تمام دنيا فعال شدند پايان جنگ جهاني دوم مطابق دوره ‌ي چهاردهم مجلس شوراي ملي بود. رضا خان در اواخر مجلس سيزدهم استعفا كرد و انتخابات دروه‌ي چهاردهم در زمان اشغال كشور برگزار شد و به همين دليل فضاي باز سياسي در كشور وجود داشت، ضمن آن كه سوسياليسم به عنوان تفكري نو و حامي زحمتكشان در جامعه معرفي شده و مبناي احزابي مانند حزب توده بود.» اين استاد دانشگاه همچنين بيان داشت :« قوام السطنه در برابر حزب توده حزب دموكرات را تشكيل داد و مكي و بقايي از طرف حزب دموكرات نامزد نمايندگي مجلس شد كه مكي و بقايي به مجلس راه يافتند پس از طرح قرارداد گس-گلشاييان در مجلس پانزدهم اين افراد با آن مخالفت كردند چرا كه اين قرارداد تمديد قرار داد 1933 بود. حتي مكي نزد مصدق رفت واز او خواست به صحنه بيايد در واقع آغاز مبارزه براي ملي شدن نفت از مخالفت با قرارداد گس گلشاييان آغاز شد. وي با بيان اين كه تيراندازي به طرف شاه از جمله‌ي حوادثي است كه بعد از پايان دوره‌ي پانزدهم و قبل از انتخابات مجلس شانزدهم رخ داد در اين باره گفت:« ناصر فخر آرايي با همكاري ارگاني و حداد در 15 بهمن 1327 در حاليكه شاه آمده بود دانشگاه را افتتاح كند به طرف او تيراندازي كرد ولي هيچ كدام از تيرهايش موثر واقع نشد اين حادثه سبب انحلال حزب توده و دستگيري آيت الله كاشاني شد و نواب صفوي تحت پيگيرد قرار گرفت. نواب صفوي در اين زمان عده‌اي از جوانان مذهبي تهران را به منزل آيت الله بروجردي فرستاد و آنها در آنجا متحصن شدند و خواستند تا كاشاني از تبعيد بازگردد. آيت الله بروجردي كه به بازسازي فرهنگي حوزه هاي ديني اعتقاد داشت حضور در سياست را براي حوزه‌ها مضر مي دانست و معتقد بود حوزه‌ها پس از مشروطيت لطمه ديدند و نتوانستند متفكراني مانند ميرزاي ناييني تربيت كنند. پس رسالت من بازسازي حوزه‌ها براي تربيت افرادي مانند ميرزايي ناييني و آخوند خراساني است.پس از دستگيري كاشاني آيت الله بروجردي مي‌خواهد از كانار اين مساله بي تفاوت عبور كند. از سوي ديگر نواب صفوي كه آرمان گراي اسلامي است و استعمار را ضد آرمان گرايي اسلامي مي‌دانست و تاكييد داشت كه انگليس درطول مدت استعمار خود با قرآن و اسلام مخالفت كرده است؛از كاشاني حمايت كرد. سرانجام جريان تحصن و تماس آيت الله بروجردي سبب شد تا كاشاني از فلك الافلاك به لبنان تبعيد شود كه حضور او در لبنان دستش را براي ارتباط گرفتن باز كرد.» وي اضافه كرد :« البته هنوز هم وابستگي فخر آرايي به يكي از احزاب در پرده اي از ابهام است ولي كارت عضويت حزب توده و كارت خبرنگاري روزنامه‌ي « پرچم اسلام» از جيب او پيدا شد كه كارت عضويت حزب توده سبب انحلال اين حزب گرديد و وقتي به استناد و كارت خبرنگاري روزنامه‌ي پرچم اسلام فقيه شيرازي مدير اين روزنامه را دستگير كردند او گفت من به سفارش آيت الله كاشاني به او كارت خبرنگاري دادم و او با همان كارت به دانشگاه وارد شد البته ، عرف كاشاني اين بود كه هر كس از او مي‌خواست سفارشي بكند او اين كار را انجام مي داد و بعيد نيست كه فخر‌ آرايي از كاشاني تقاضاي سفارش براي گرفتن كارت خبرنگاري روزنامه‌ي پرچم اسلامي را كرده باشد و كاشاني كه از جريان ترور شاه بي خبر بود به او نامه‌ي سفارشي داده باشد.درمجموع جريان تيرندازي به شاه بهانه‌اي شد تا رژيم با تمام مخالفان برخورد كند.» وي در ادامه به بيان خاطره‌اي از نواب صفوي پرداخت و گفت:« در بهمن 1327 كاشاني تلفني به نواب صفوي گفت به اين بابا حمله نكن، در آن زمان ميان كاشاني و بروجردي تقابلي بود و نواب صفوي فكر كرد منظور كاشاني بيان نكردن نكته‌اي است كه به آيت الله بروجردي بربخورد. در حالي كه نواب صفوي به شدت به دربار و شاه حمله مي‌كرد و بعدها كاشاني گفت كه من در آن شرايط صلاح نمي‌دانستم به شاه حمله شود.» عبد خدايي درپاسخ به اين پرسش كه چراكاشاني در آن مقطع حمله به شاه را صلاح نمي دانست تصريح كرد : « روحانيان پس از شهريور 1320 به سه دسته‌ي آرمان گرايان، استعمار ستيز ، و بازسازان فرهنگي تبديل شدند هر كدام از اين دسته ها در دوره اي در تعامل با يكديگر و در دوره‌اي ديگر در تقابل با يكديگر بودند. نواب صفوي طلبه‌ي جواني بود كه دوره‌ي مشروطيت و مخالفت‌ها با حوزه را نديده بود و به شرايط حوزه‌هاي ديني توجه نداشت او جواني با احساس و پرشور بود كه چاره را در ايجاد حكومت اسلامي مي‌دانست؛ اگر چه شايد اين امر در آن زمان هيچ زمينه‌اي درايران نداشت. گروه دوم روحانيان، استعمار ستيزاني هستند كه تبلور آن در آيت الله كاشاني است. وي در عراق براي حفظ استقلال اين كشور به شكل مسلحانه با انگليس جنگيد. او نقش استعمار را در كشورهاي خاورميانه ديده بود و ديدگاه هايش به اندازه‌اي كه استعمار ستيز است استبداد ستيز نيست، كاشاني در سال 1324 به دليل مخالفت با انگليس توسط اين كشور دستگير و به عراق تبعيد مي شود. لذا دليل ارتباط افراد ناسيوناليست با فردي مانند كاشاني استعمار ستيزي اوست.در فاصله‌ي سال‌هاي 1325 تا 1330 ميان آرمان‌گرايان اسلامي كه نمونه‌ي آن نواب صفوي است استعمار ستيزي اسلامي كه نمونه‌ي آن آيت الله كاشاني است و روشنفكران و شبه روشنفكراني كه به نوعي ناسيوناليسم را پذيرفته‌اند تعامل همكاري و وحدت نظري ايجاد مي‌شود كه در ملي شدن صنعت نفت تبلور مي‌يابد. گروه ملي گرايان به نيروي مردمي آيت الله كاشاني و نيروي اجرايي نواب صفوي و اين گروه هم به تفكرات ملي شدن نفت و قوانيني كه بايد در مجلس شوراي ملي تصويب شود نياز دارند.» صاحب امتياز نشريه‌ي منشور برادري افزود :« در سال 1328 انتخابات دوره‌ي شانزدهم برگزارشد. و به دليل وجود فضاي باز سياسي در كشور افرادي مانند مصدق ، كاشاني ، نريماني و شايگان به صحنه آمدند تا نگذارند در مجلس شانزدهم قرارداد گس- گلشاييان به تصويب برسد. سه گروه ملي گرايان،استعمار ستيزان روحاني و آرمان گرايان اسلامي كه شامل نواب صفوي، آيت الله كاشاني و مصدق بودند با يكديگر هماهنگ شدند. كاشاني از لبنان هشت نفر را به عنوان كانديداي انتخابات مجلس معرفي كرد اين هشت نفر مصدق، كاشاني ، مكي بقايي، نريمان، شايگان، حايري زاده و عبدالقدير آزاد بودند. درهمين دوران نواب صفوي كه يك آرمان گراست در نامه‌اي به كاشاني يادآوري كرد كه اين افراد متظاهر به اسلام وآرمان گراي اسلامي نيستند و كاشاني در جواب مي نويسد پشت سر اين افراد كه نمي‌خواهيم نماز بخوانيم اين افراد مسئوليت عدم تصويب قرارداد گس-گلشاييان و ملي كردن صنعت نفت را بر عهده دارند و مي توانند اين كار را انجام دهند. به دنبال تعاملي كه ميان اين سه گروه شكل گرفت. مصدق به دربار رفت و در آنجا متحصن شد در اين دوره عبدالحسين هژير كه وزير دربار است به نمايندگي از طرف شاه با متحصنان ملاقات كرد و سپس نمايندگان متحصنان و مصدق با شاه ملاقات كردند. براساس آنچه كه براي من نقل كردند شاه در اين ملاقات گفت كه ارتش مجبور است در انتخابات دخالت كند و صندوق هاي راي را تغيير دهد چرا كه حزب توده به شكل منظم كار مي‌كند و چون سيستم دارد مي‌تواند آرا مردم را جذب كند و به مجلس برود لذا ارتش بايد در انتخابات دخالت كند. مصدق در واكنش به اين سخن پيشنهاد تشكيل يك حزب را ارائه كرد. بنابراين با توافق شاه از دربار خارج شدند و بعد از آن مصدق موجوديت جبهه‌ي ملي را اعلام كرد. البته قرار بود كه بحث دخالت ارتش در انتخابات حل شود ولي در دور اول انتخابات اين مساله حل نشد.» به گفته‌ي عبد خدايي جبهه‌ي ملي نمي‌تواند داراي ايدئولوژي خاص باشد و اين جبهه براي شعارهاي خاص در زماني خاص دسته‌هاي مختلف را در كنار يكديگر قرار داد. وي بيان كرد :« اساسنامه‌ي جبهه‌ي ملي به وسيله‌ي محمد رضا جلالي ناييني پسر خاله فاطمي و عميدي نوري نوشته شد كه هر دو نفر بعدها جز فراماسون ها شدند. البته نواب صفوي بعد از تشكيل جبهه‌ي ملي گفت كه مصيبت خواهد بود حزبي با نظر شاه تشكيل شود.» او در ادامه‌ي سخنان خود به توضيح نحوه‌ي راي گيري در دور اول انتخابات مجلس شانزدهم پرداخت و اظهار داشت:« بعد راي گيري مجلس شانزدهم صندوق‌ها به مدرسه‌ي سپهسالار فرستاده شد. فداييان اسلام براي اطمينان از صحت انتخابات عده اي را به مدرسه فرستادند تا صندوق‌ها عوض نشود اما در حالي كه اين افراد پاي صندوق‌هاي بودند نيروهاي ارتشي به مدرسه حمله كردند و صندوق‌ها از مدرسه به فرهنگستان برده شد كه الان اين فرهنگستان وزارت فرهنگ و ارشاد اسلامي است. وقتي صبح صندوق‌ها برگردانده شد هشت نفري كه نامزد بودند انتخاب نشدند. نواب صفوي بعد از اين جريان احساس كرد رژيم به دين و ملت تهاجم كرده است و دفع آن را واجب دانست او معتقد بود رژيم در پناه ارتش آزادي انتخابات را نقض كرده است و سردمداران رژيم مانع ورود نمايندگن مردم به مجلس مي شود به همين دليل،سيد حسين امامي كه يكي از اعضاي فداييان اسلام و هژير را نيروي دخالت كنند در انتخابات مي‌دانست در مدرسه‌ي سپهسالار او را مي كشد. البته فردوست دراين باره خاطره‌اي دارد كه مي‌گويد شاه از من خواست تا در زندان با امامي ملاقات كنم و ببينم آيا او با كسي ديگري از شخصيت هاي حكومت در رابطه بوده است يا خير، وقتي فردوست با امامي ملاقات كرد امامي به او گفت كه حالا كارها به جايي رسيده كه يكي از افراد حكومت شما به ما بگويد بايد هژير را بزنيم؟من طرفدار حكومت اسلامي هستم و حكومت شما را غاصب مي دانم.» وي با يادآوري اين كه امامي پس از محاكمه، اعدام شد، ابرازعقيده كرد:« ترور هژير بر انتخابات دور دوم مجلس شانزدهم تاثير گذاشت. در اين باره‌آيت الله طالقاني درسال 1357 مي‌گويد: فداييان اسلام اقدام انقلابي كردند و وكلاي مردم را به مجلس فرستادند و آن اقدام مرگ هژير بود. همچنين طالقاني مي‌گويد اقدام انقلابي دوم آنها يعني ترور رزم آرا سبب ملي شدن نفت شد. در نهايت مرگ هژير سبب لغو دور اول انتخابات دوره‌ي شانزدهم مجلس شد.» عبدخدايي اضافه كرد :« در دور دوم انتخابات كه شاه قدرت سابق را نداشت هشت نفر نامزد انتخابات به مجلس راه يافتند و اقليت مجلس را تشكيل دادند؛ لذا علي منصور نخست وزير وقت شاه به كاشان تلگراف زد و به او گفت كه چون شما نماينده‌ي مردم تهران شده‌ايد و مصونيت داريد مي‌توانيد از لبنان به ايران بازگرديد، كاشاني نيز با تجليل عظيمي در سال 1328 به تهران وارد شد و به دليل مصونيتي كه داشت منزلش را محور مبارزات براي ملي شدن نفت كرد. البته، كاشاني بعدها در جلسه‌هاي مجلس شركت نكرد و شان خود را بالاتر از حضور در جلسات مجلس دانست.» وي درباره‌ي حزب توده‌ ،از فعال ترين حزب آن زمان، بيان داشت:« حزب توده كه در آن زمان منحل اعلام شده بود با ايجاد دسته‌هايي فعاليت مي‌كرد. جمعيت هاي مختلف حزب توده روزنامه هاي مختلفي را چاپ مي كردند بيشتر دانشگاه ها و اعتصاب‌هاي دانشجويي در دست آنها بود حزب توده خواستار ملي شدن نفت در جنوب كشور بود چرا كه شوروي مي‌خواست امتياز نفت شمال را بگيرد. از سوي ديگر جبهه‌ي ملي به سه قسمت تقسيم شد بعد سياسي آن را مصدق در مجلس رهبري مي‌كرد جنبه‌هاي مذهبي آن را كاشاني با تشكيل جلساتي در منزلش هدايت مي‌كرد و بعد اجرايي آن در دست نواب صفوي و فداييان اسلام بود كه از روزنامه‌هاي طرفدار ملي شدن صنعت نفت پاسداري مي كردند. اقدامات خاصي نيز در آن دوران انجام مي‌شد به عنوان نمونه، دكتر بقايي چاپخانه‌ي مظاهري را اجاره كرده بود و بر در آن نوشته بود اينجا خانه‌ي دكتر مظفر بقايي وكيل تهران، است و چون خانه‌اش از مصونيت برخوردار بود نمي توانستند به خانه‌ي او حمله كنند و به اين ترتيب، بقايي توانست روزنامه‌ي شاهد را چاپ كند.» عبد خدايي جريان شكل‌گيري طرح ترور و رزم‌آرا را اين گونه توضيح داد :« در اواخر سال 1329 جبهه‌ي ملي و كاشاني به فداييان اسلام متوسل شدند و درجلسه‌اي كه در منزل آقايي تشكيل شد رهبران جبهه‌ي ملي مانند نريمان، شايگان، حايري زاده و فاطمي كه نايب مصدق بود شركت كردند.آنها به نواب صفوي گفتند كه خار راه ما رزم آراست و اگر او از صحنه خارج شود نفت ملي مي شود و رژيم عقب گرد مي‌كند. نواب صفوي از آنها قول گرفت كه اگر رزم آرا كشته و حكومت گرفته شد آن حكومت اسلامي باشد و آقايان كه سياستمدار بودند اين قول را دادند.» وي ادامه داد :« من در روز 16 اسفند در مسجد شاه بودم وقتي رزم آرا به وسط حياط مسجد رسيد صداي گلوله بلند شد و عده‌اي شروع به دست زدن كردند.خليل طهماسبي بعد ها به من گفت كه بعد از شليك اولين گلوله فكر كردم رزم‌آرا مي‌خواهد دست به اسلحه ببرد و بنابراين دو گلوله‌ي ديگر به شانه هايش شليك كردم. در همان شب سهام يك شركت انگليسي 10 درصد در تمام دنيا نزول كرد و خبرگزاري‌ها مخابره كردند كه رزم‌آرا به وسيله‌ي قشريون مذهبي و در رابطه با ملي شدن صنعت نفت ترورشد.» عبد خدايي درباره‌ي مسايلي كه پيرامون عامل اصلي ترور رزم‌آرا گفته شده است اظهار داشت :« در قتل‌هاي سياسي گروهي كه قتل سياسي را به گردن گيرند قتل را انجام داده‌اند. اگر شاه مي خواست رزم‌آرا را ترور كند دليلي نداشت كه اين كار را در مسجد شاه انجام دهد افرادي كه ترور رزم‌آرا را به شاه منسوب مي كنند مي خواهند ملي شدن نفت را از مذهبيون بگيرند به دست ملي گرا ها بدهند ضمن آن كه پرونده‌ي خليل طهماسبي موجود و روشن است و نمي توان در وقايع تاريخ تشكيك كرد، ولي متاسفانه بر تاريخ خدشه وارد كرده‌اند. بايد توجه داشت كه وقتي «واحدي» يكي از اعضاي فداييان اسلام پيش از ترور رزم آرا گفت : رزم‌آرا برو! والا روانه‌ات مي‌كنيم، ما مسلسل را مي‌جوييم و تفاله‌اش را بيرون مي‌اندازيم. روزنامه‌ها خطاب به نواب صفوي نوشتند كه مسلسل از آهن است و جويده نمي‌شود. البته بعد از ترور رزم آرا نيز نوشتند مسلسل جويده و تفاله‌اش بيرون اندخته شد. بنابراين هيچ تشكيكي نمي‌توان در جريان ترور رزم آرا كرد.» وي درباره‌ي اين كه چگونه فداييان از حضور رزم آرا در مسجد شاه اطلاع داشتند گفت :« هر گاه دولت ختمي براي شخصيتي گذاشت رييس دولت شركت مي‌كرد همان گونه كه وقتي به اعلا تيراندازي شد ما مي‌دانستيم وي با آيت الله كاشاني روابط خوبي دارد و در مراسم ختم پسر او شركت مي‌كند.» عبد خدايي فضاي پس از ترور رزم آرا را چنين ترسيم كرد:« ترور رزم ارا وحشت عجيبي در ميان نمايندگان مجلس كه در خرداد همان سال 91 راي موافق به رزم آرا داده بودند ايجاد كرد. اين نمايندگان به رزم‌آرا اعتقاد داشتند و از نخست وزيري او استقبال كردند. وقتي رزم‌آرا كشته شد يكي از اعضاي كميسيون نفت اين خبر را به مصدق داده و مصدق او بسيار خونسرد جلسه ي كميسيون را ادامه داد. دراين باره بسياري معتقدند همين طور هم بوده است كه مصدق از جريان ترور با خبر بود حتي وقتي نواب صفوي را قبل از اعدام با مصدق و كاشاني روبرو كردند او گفت : همه‌ي اين افراد خبر داشتند كه رزم‌آرا كشته مي‌شود.لذا تشكيك در اين مساله براي پاك كردن دامن مصدق از جريان ترور رزم‌آرا قرار دادن ثبت پيروزي ملي شدن صنعت نفت به نام و ملي گرايان نقش مذهبيون است اما اتفاقي به اين بزرگي قابل انكار نيست.» عبد خدايي در ادامه به تشريح تاثير عوامل خارجي بر صنعت ملي شدن نفت پرداخت و گفت :« شوروي با ملي شدن نفت مخالف نبود؛ ولي در قبال ملي نشدن نفت امتياز مي‌خواستند اين كشور تلاش مي كرد ايران را جزو اقمار خود قرار دهد و استالين مي‌گفت پس از دولت مصدق نوبت حكومت حزب توده است ولي او در اسفند 1331مي‌ ميرد. متاسفانه مصدق پس از رسيدن به نخست وزيري گمان كرد در دورن نظام سرمايه داري اختلاف هاي عميقي وجود دارد كه او مي‌تواند با سياست موازنه منفي از اين اختلاف استفاده كند رهبران سياسي ما نمي‌دانستند كه منافع آمريكا و انگليس با يكديگر گره خورده است . اشتباه سياسي مصدق اين بود كه فكر مي كرد مي‌تواند به وسيله‌ي آمريكا، انگليس را بيرون كند و اجازه‌اي كه مصدق به مستشاران آمريكايي براي فعاليت در ارتش داد دليل برهمين امر است وقتي مصدق به دادگاه لاهه و سپس به آمريكا رفت در آنجا بسياري از مسايل براي او روشن شد بعد از آن جريان بود كه گفت بايد بر سردر وزارت خارجه‌ي آمريكا نوشته شود كه اينجا كنسولگري انگليس است و يقين كرد كه آمريكا و انگليس با هم هستند به همين جهت هم است كه مصدق پس از بازگشت از لاهه به جانب جناح چپ و شوروي گرايش يافت. البته مصدق روشنفكر غربي است و از نظرتفكر با جناج چپ فاصله دارد. به گفته‌ي عبد خدايي مصدق با نزديك شدن به شوروي خواست سياست موازنه‌ي منفي را پياده كند و به آمريكا بگويد اگر به من امتياز ندهيد به شوروي نزديك مي شوم به اين ترتيب آمريكا چون نتوانست نزديكي مصدق و شوروي را تحمل كند سياست هاي خود را آشكار كرد ازسوي ديگر،مصدق با مرگ استالين، بدشانسي مي‌آورد كه يعني مساله در پديد آمدن كودتاي 28 مرداد موثر بود. وي در پايان سخنان خود اظهار داشت :« پس از آن كه فروش نفت در ايران متوقف شد دولت مصدق تمهديداتي انديشيد تا محاصره‌ي اقتصادي ايران بي تاثير شود. به همين منظور از طريق در آمد حاصل از دامداري و كشاورزي كشور را اداره كرد. مصدق اتكا به نفس داشت ولي از حوادث دنيا بي خبر بود و اگر از سياست جهاني آگاهي داشت مي‌توانست جلوي شكست نهضت ملي شدن نفت را بگيرد.»																							 
, دكتر فرهاد رحمتي در گفت‌وگو با خبرنگار آموزشي خبرگزاري دانشجويان ايران (ايسنا)، با ابراز تاسف از كاهش اعتبارات ارزي اداره بورس‌ها و دانشجويان خارج وزارت علوم، گفت: مصرف ارزي كل اداره بورس‌ها و دانشجويان خارج اين وزارتخانه، در سال گذشته حدود ‌?? ميليون دلار بود كه اين رقم در سال جاري به كمتر از ‌?? ميليون دلار كاهش يافته و اين اداره را با مشكل مواجه كرده است. وي افزود: با توجه به شرايط فعلي ، اداره بورس‌ها براي اعزام دانشجوياني كه از دو سال پيش براي اعزام آنها تعهد ايجاد است، مشكل خواهد داشت و به اعتقاد من ، اين امر يك مساله ملي است كه بايد مسوولين به آن توجه كنند كه اگر قرار است ما دانشجويي اعزام كنيم و ارتباط علمي با ساير كشورها داشته باشيم، بايد اعتبارات ارزي و پشتيباني مالي آن را نيز لحاظ كنيم. دكتر رحمتي ضمن ابراز نگراني از وضعيت اعتباري اداره بورس‌ها و دانشجويان خارج وزارت علوم، تاكيد كرد: اعزام دانشجو به خارج با اعتباري كمتر از اعتبار سال گذشته، به هيچ عنوان قابل توجيه نيست و از مسوولين ذيربط تقاضا داريم كه در جهت برطرف كردن اين مساله و حل مشكل اعتباري تلاش كنند. وي يكي از دلايل كاهش اعتبارات ارزي دفتر بورس‌ها و دانشجويان خارج را تفكيك اعتبارات وزارت علوم از دانشگاه‌ها عنوان كرد و گفت: مبلغي كه به حوزه ستادي اعلام شده بر اساس محاسبه نرخ / ارز / ‌??? تومان سال گذشته است، در حالي كه از يك سو برنامه‌هاي حوزه ستادي افزايش يافته و از سوي ديگر اين رقم نسبت به سال گذشته كاهش يافته است. لذا در سال‌ جاري با اين وضعيت مالي نمي‌توانيم دانشجويي را به خارج اعزام كنيم. مدير كل اداره بورس‌ها و دانشجويان خارج وزارت علوم گفت: با اعتبار ارزي كه حدود ‌?? ميليون تومان است، به سختي مي‌توان حتي پاسخگوي دانشجويان در حال تحصيل در خارج از كشور بود. دكتر رحمتي در پايان خاطرنشان كرد: در حال حاضر يك هزار و ‌??? دانشجوي بورسيه در خارج از كشور مشغول به تحصيل هستند و چنانچه مقرري آنها با تاخير ارسال شود دانشجويان با مشكل مواجه خواهند شد و ما سعي مي‌كنيم با اعتبار فعلي ، تنها دانشجوياني را كه در خارج مشغول به تحصيل‌اند، تامين كنيم.																							 
, آيين‌نامه جديد انتخاب دانشجويان نمونه كشوري به دانشگاهها و مراكز آموزش عالي كشور ابلاغ شد. دكتر حسن مسلمي نائيني، مدير كل دانشجويان داخل وزارت علوم، تحقيقات و فناوري در گفت‌وگو با خبرنگار صنفي آموزشي خبرگزاري دانشجويان ايران با اعلام اين خبر، گفت: آيين‌نامه دانشجويان نمونه دانشگاه‌ها و مراكز آموزش عالي كشور امسال براي نخستين بار به صورت مشترك توسط وزارتين علوم و بهداشت تدوين و تنظيم شد. وي با اشاره به تغييرات آيين‌نامه جديد، تصريح كرد: امسال براي اولين بار شرط علمي به &nbsp;مجموع شرايط انتخابي دانشجويان نمونه افزوده شد كه حداقل و حداكثر &nbsp;شرط علمي و معدل براي مقاطع، گروه‌ها و رشته‌هاي مختلف متفاوت است. دكتر مسلمي &nbsp;نائيني افزود: همچنين داشتن مقاله و كتاب، انجام پروژه‌هاي تحقيقاتي و پژوهشي، برگزيده شدن در مسابقات مختلف دانشجويي داخلي و خارجي، فعاليت در تشكلهاي دانشجويي و غيره، ديگر ملاكهاي انتخاب دانشجوي نمونه را تشكيل مي‌دهند. به گفته مدير كل دانشجويان داخل وزارت علوم، امسال احتمالا دانشجويان نمونه شاهد و ايثارگر نيز در قالب ساير دانشجويان نمونه انتخاب خواهند شد. وي با بيان اينكه هنوز آيين‌نامه تسهيلات دانشجويان نمونه نهايي نشده است، گفت: اخذ معافيت سربازي و امكان ادامه تحصيل در مقاطع تحصيلي بالاتر، برخي از تسهيلاتي است كه در صورت تصويب براي اين دسته از دانشجويان در نظر گرفته شده است. به گفته مدير كل دانشجويان داخل &nbsp;وزارت علوم، &nbsp;تا كنون به دليل نبود شرط علمي و معدل، سازمان نظام وظيفه نسبت به ارايه معافيت تحصيلي به دانشجويان نمونه محدوديت ايجاد مي‌كرد، ولي با اعمال شرط علمي و معدل، امكان موافقت نظام وظيفه با معافيت تحصيلي دانشجويان نمونه بيشتر مي‌شود. دكتر مسلمي نائيني در خاتمه خاطرنشان كرد: مراسم تقدير از دانشجويان نمونه وزارتخانه‌هاي علوم و بهداشت احتمالا با حضور رييس جمهور در آذر ماه برگزار مي‌شود.																							 
, رييس دانشگاه پيام نور اعلام كرد: ثبت‌نام دوره‌هاي فراگير در مقاطع كارشناسي و كارشناسي ارشد در اسفند ماه سال جاري صورت مي‌گيرد. علي احمدي در گفت‌وگو با خبرنگار «صنفي - آموزشي» خبرگزاري دانشجويان ايران، با بيان اين مطلب تصريح كرد: براي رضايت‌بخش شدن درصد قبولي‌هاي آزمون فراگير، در حال انجام فعاليت‌هايي براي بهبود سيستم پذيرش دانشجو هستيم. وي همچنين در خصوص شهريه دوره‌هاي فراگير اظهار كرد: ‌در صورت عدم تامين بودجه دانشگاه پيام نور از طريق دولت مجبور به افزايش شهريه فراگير هستيم. وي گفت: در صورتي كه دولت بودجه دانشگاه‌هاي پيام نور را بر مبناي سرانه نظام آموزش نيمه حضوري كه كمتر از 50 درصد سيستم آموزش حضوري است را در اختيار دانشگاه پيام‌نور قرار دهد دانشگاه ظرفيت پذيرش دانشجو را افزايش مي‌دهد در حالي كه دانشگاه‌هاي سراسري به دليل ماهيت سيستم آموزشي توانايي انجام اين كار را ندارند. دكتر علي‌احمدي با بيان اين كه دانشگاه پيام نور گسترده‌ترين شبكه آموزشي را در سراسر كشور به خصوص مناطق محروم دارد، بيان كرد: ميزان دانشجويان پيام نور نزديك به 2 برابر كل دانشجويان دانشگاه‌هاي سراسري وزارت علوم است و بهترين گزينش دولت براي توسعه مناطق محروم اين دانشگاه مي‌باشد. وي گفت: با توجه به اين كه دانشجويان دانشگاه پيام نور استطاعت مالي بالايي ندارند و درصد قابل توجهي از دانشجويان به دليل نداشتن توان مالي براي پرداخت همين شهريه كم مجبور به ترك تحصيل مي‌شوند. وي در ادامه افزود: در صورتي كه دولت به دانشگاه پيام نور اجازه افزايش شهريه را بدهد بازهم درصد بالايي از دانشجويان دانشگاه پيام نور استطاعت پرداخت آن را ندارند پس بنابراين سهم دولت بايد در تامين بودجه دانشگاه پيام نور افزايش يابد. رييس دانشگاه پيام نور در ادامه گفت: تعداد زيادي از وزارتخانه‌هاي غير آموزشي كشور همچون وزارت نيرو، جهادكشاورزي، سازمان مديريت و برنامه‌ريزي و ... داراي امكانات بسيار بالاي آموزشي هستند كه استفاده چنداني از آنها به عمل نمي‌آيد در صورتي كه اگر اين امكانات در اختيار آموزش عالي، مخصوصا پيام نور قرار گيرد مشكل كنكور حل مي‌شود. وي با اشاره به طراحي كلاس‌ها در دانشگاه پيام نور بيان كرد: كلاس‌هاي دروس عملي كاملا حضوري، دروس نظري عمدتا نيمه حضوري و پاره‌اي از درس‌ها كاملا خود خوان و غير حضوري هستند. رييس دانشگاه پيام نور با بيان اين كه محور نظام آموزشي پيام نور محتواي آموزشي است، گفت: دانشگاه مكلف است بهترين كتاب‌ها را به حالت خودآموز تهيه كرده و با استفاده از فناوري آموزشي محتوا را با سهل‌ترين روش در اختيار دانشجو قرار دهد. دكتر علي احمدي در خاتمه تصريح كرد: در صورتي كه دانشگاه از لحاظ تكنولوژي آموزشي وضعيتش بهتر از اين شرايط بود براي دانشجويان كارشناسي خيلي نياز به استاد نداشتيم اما به اين دليل كه در حال حاضر كتاب‌هاي ما كاملا خودآموز نيست نياز به استفاده از استاد در مقايسه با حالت ايده‌ال زيادتر است.																							 
, رييس اداره سياسي سپاه: در كشور ما مرز مشخصي ميان نظاميان و سياسيون وجود ندارد استفاده غير صلح‌آميز از انرژي هسته‌اي، بهانه ديگري براي مخاصمه با ايران است																							 
, سردار يدالله جواني در گفت‌وگو با خبرنگار خبرگزاري دانشجويان ايران (ايسنا)، با بيان اين مطلب اظهار داشت: «در قانون اساسي ما، سپاه به عنوان يك نيروي صرفا نظامي تعريف نشده است كه بخواهيم آن را با ارتش مقايسه كنيم. يك بعد سپاه نظامي است. سپاه براي بسيج عمومي مردم به وجود آمد آن هم نه صرفا براي نظامي‌گري. امام مدنظر داشتند كه همه نيروهاي جواني كه قادر به كار و تلاشند، توانايي دفاع از كشور و منافع ملي را داشته باشند.» وي به مديريت سپاه در دوران جنگ اشاره كرد و افزود: «سپاه يك مجموعه باز بود و از نيروهاي مردمي تشكيل مي‌شد. هركس با توجه به علاقه و توان خود مي‌توانست در سپاه نقش ايفا كند. البته بعضي از آنها پس از جنگ نيز در اين مجموعه باقي ماندند و برخي به مجموعه‌هاي ديگر پيوستند. جنگ زمان خوبي براي كشف استعدادها و پرورش آنها بود ولي با گذر زمان و با وجود برخي مسائل بعد از جنگ، براي استفاده از اين ظرفيتها بستر مناسب فراهم نشد.» جواني معتقد است غائله‌هايي كه در برخي نقاط كشور در اوايل سال 1358 به وجود آمد باعث شد تا سپاه رشد قابل توجهي داشته باشد و اين، زمينه‌ساز آمادگي اين مجموعه براي اداره‌ جنگ بود. وي در ادامه گفت‌وگو با ايسنا با بيان اينكه در آغاز جنگ، سازمان، امكانات و تجهيزات مناسبي در اختيار نداشتيم، افزود: «با اينكه با ارتش عراق قابل مقايسه نبوديم، ولي در مدت كوتاهي مانع از پيش‌روي نيروهاي عراقي شديم. يك مديريت كارآمد در سپاه توانست از همين امكانات و نيروهاي محدود نهايت استفاده را ببرد. البته در آغاز جنگ با توجه به تنگ‌نظري و كارشكني‌هاي نيروهاي بني صدر، موفقيت‌هاي بسيار كمي داشتيم. با گذشت زمان و در طول جنگ، سپاه توانست انسجام و توانايي لازم را به دست آورد و اين از عملياتهاي موفقي كه در مدتي كوتاه انجام داد كاملا مشهود است.» وي ادامه داد: «در شش ماه اول جنگ، خاك ايران به سرعت توسط عراقي‌ها اشغال شد و اين به دليل غافلگيري مسؤولان ما بود. در بسياري از محورها هيچ نيرويي مانع از پيش‌روي عراقي‌ها نشد. ما در يك شهر مرزي مانند خرمشهر با تعداد محدودي نيرو بيش از 30 روز مقاومت كرديم، اگر اين نيروها در مناطق ديگر هم وجود داشت ورود به اراضي ايران چندان هم ساده نبود.» سردار جواني در خصوص دلايل آغاز جنگ گفت: «جنگ را مي‌توان از زواياي مختلف مورد تجزيه و تحليل قرار داد. در ايران يك انقلاب به وقوع پيوسته بود و منافع زياده‌خواهانه بسياري را به خطر انداخته بود. برخي از كشورهاي منطقه نگراني‌هاي شديدي داشتند. عراق نيز از مدتها قبل با ايران اختلافات مرزي داشت و قدرت‌طلبي حاكمان آن زمينه‌ساز خوبي براي آغاز جنگ بود. آمريكايي‌ها نيز پس از پيروزي انقلاب توطئه‌هاي ناموفق زيادي را پي‌ريزي كردند. جنگ نيز آخرين راه‌حل آنها بود. دلايل وقوع اين جنگ چيزي فراتر از اختلافات مرزي بود. اسناد و مدارك اواخر سال 1358 شاهد بر اين امر است كه صدام احساس مي‌كرد با پيروزي انقلاب، تغييرات ارتش و فرار برخي ژنرال‌ها فاقد ارتش منسجم هستيم.» رييس اداره سياسي سپاه با اشاره به فتح خرمشهر، ادامه داد: «اشغال خرمشهر يك برگ برنده در اختيار عراقي‌ها قرار داد. آنقدر براي آنها اهميت داشت كه زمان استقرار در خرمشهر براي حفظ آن از هيچ‌چيز ممانعت نكردند و خرمشهر را به يك دژ تسخيرناپذير تبديل كردند. آزادسازي خرمشهر مي‌توانست يك شكست سنگين براي آنها بوجود بياورد. هيچ‌كس تصور نمي‌كرد كه نيروهاي ما بتواند بعد از گذشت يك مدت كوتاه از عمليات فتح‌المبين توانايي اجراي عمليات بيت‌المقدس را داشته باشند. صدام تقريبا اطمينان داشت كه نيروهاي ايراني توانايي بازپس‌گيري خرمشهر را ندارند تا جايي كه ادعا كرده بود در صورت فتح اين شهر، كليد بصره را به ما خواهد داد حتي تا چند روز بعد از فتح نيز، آزادسازي خرمشهر را انكار مي‌كردند.» سردار جواني يادآور شد: «پس از فتح خرمشهر، عراقي‌ها از كرده خود پشيمان نبودند و از بسياري از مناطق عقب‌نشيني نكردند. به همين خاطر نمي‌توانستيم جنگ را ادامه ندهيم. در آن زمان بحث آتش‌بس و مذاكره و گفت‌وگو مطرح بود و تضميني وجود نداشت كه اين گفت‌وگوها چه نتيجه‌اي داشته باشد. هيچ صحبتي از بازگشت به مرزها نبود، ارزيابي تمام نيروهاي نظام اين بود كه بحث صلح يك تاكتيك جنگي بود، مي‌خواستند جلوي پيش‌روي نيروهاي ما را بگيرند. آنها به دنبال يك نقطه اطمينان‌بخش بودند. اگر مذاكره و آتش‌بس را مي‌پذيرفتيم هيچ معلوم نبود كه حقوق ملت تأمين شود. آن مقطع نه زمان جنگ بود و نه زمان صلح. قطعنامه‌اي كه ما پذيرفتيم بعد از فتح خرمشهر نبود و تأمين‌كننده منافع ما نيز نبود. بعد از فتح خرمشهر نيز عراق مجددا حملات خود را آغاز كرد. صلح‌طلبي براي صدام مفهومي نداشتف چنانكه بعد از جنگ با ايران به كويت نيز حمله‌ور شد. وقتي بحث مذاكره شد، صدام به دنبال بازتوليد قدرت بود. ما در زمان مناسبي براي صلح نبوديم.» او مواضع آمريكا در قبال ايران در فضاي كنوني را در ادامه توطئه‌هاي قبلي اين كشور ‌دانست و گفت: «آمريكايي‌ها خصومت خود با ايران را پس از انقلاب به شيوه‌هاي مختلف ادامه داده‌اند. بحث مبارزه با تروريسم نيز كه پس از حادثه 11 سپتامبر شروع شد از مشروعيت برخوردار نيست، چراكه عوامل اصلي اين قضيه هنوز مشخص نيستند. آمريكا با بهانه دستن داشتن القاعده و طالبان در اين ماجرا به خاورميانه لشگركشي كرده است و بحث استفاده از انرژي هسته‌اي با اهداف غير صلح‌آميز، بهانه ديگري براي مخاصمه با ايران است. ما مي‌توانيم از اين تهديد به عنوان فرصت استفاده كنيم. رفتارهاي مجامع بين‌المللي در ساليان اخير نشان داده است كه متأثر از مواضع كشورهاي قدرتمند هستند. آژانس بين‌المللي انرژي اتمي نيز از اين قاعده مستثني نيست ولي بطور قطع با انسجام مي‌توانيم از منافع خود دفاع كنيم.»																							 
, مهندس شمس‌الدين وهابي يكي از دانشجويان مسلمان پيرو خط امام (ره) كه در جريان تسخير لانه‌ي جاسوسي در 13 آبان 58 حضور داشته است، در گفت و گو با خبرنگار خبرگزاري دانشجويان ايران (ايسنا)، اين واقعه را انعكاس خواست ملي نسبت به وحدت رژيم پهلوي و دولت آمريكا خواند و گفت: به دليل آن‌كه آمريكا شاه را كه مجرم اصلي دوران حكومتش تلقي مي‌شد، پناه داده بود و تداوم اين مساله مقابله با انقلاب اسلامي ايران بود، واقعه‌ي 13 آبان 1358 تحقق پيدا كرد. البته قرار بود اعتراض محدودي صورت بگيرد كه عملا به علل مختلف به دراز كشيد و طولاني شد. نماينده‌ي مردم تهران در مجلس شوراي اسلامي ،نزديكي رژيم پهلوي و دولت آمريكا را همواره مورد اعتراض ملت ايران خواند و تاكيد كرد: به هر حال كودتاي 1332 عليه مرحوم مصدق كه دولت قانوني ايران بود، ‌توسط آمريكا اداره شد و به سرانجام رسيد و در ادامه‌ي آن دوران 25 ساله‌ي حكومت شاه از سال 32 تا 57 يك نظام غير قانوني بود كه پايگاه اصلي آمريكا در منطقه محسوب مي‌شد. بر اين اساس ‌عمده‌ي مبارزات در سطوح مختلف چه مسلحانه و چه غير مسلحانه شكل گرفت و نقطه كليدي و اصلي مبارزات، وحدت بين رژيم شاه و دولت آمريكا بود، يعني در هيچ يك از برهه‌هاي مبارزاتي از سال 32 به بعد، نمي‌توان ديد كه مساله حكومت شاه و آمريكا از يكديگر تفكيك شده باشد. عضو كميسيون اقتصادي مجلس افزود: بر همين مبنا ملاحظه مي‌شود كه در جريان مبارزه، بسياري از فرزندان اين ملت اعم از زن و مرد، ‌در زندانها و زير شكنجه قرار گرفتند و تيرباران يا اعدام شدند، ‌به نحوي كه همواره صداي مجامع صلح دوست و مدافع حقوق بشر را به نوعي به دنبال داشت. وي به اعتراف آلبرايت - وزير خارجه‌ي پيشين آمريكا- و انتشار اسناد مربوط به هدايت آمريكا و انگليس در جريان كودتاي 28 مرداد 32 كه مشتركا توسط cia و اينتليجنت سرويس و با دو هدف شوروي و نفت طراحي و اجرا شد،اشاره كرد و آن را روشنگر نزديكي بسيار و قفل شدگي رژيم پهلوي با آمريكايي‌ها دانست. وهابي تصريح كرد: اعتراض دانشجويان هم عمدتا به دنبال نشان دادن اين رابطه و همچنين درخواست استرداد شاه به ايران و محاكمه وي در دادگاه بود. وي 13 آبان را نه مقابله‌ي دو دولت، ‌بلكه تجلي يك جنبش اعتراضي دانشجويي به عنوان بخشي از اجتماع خواند و افزود: آنها در آن مقطع يك حركت اعتراضي را انجام دادند و بعد هم حمايتهاي مردمي و ملي از آن باعث تداوم ماجرا شد. سپس با روي كارآمدن مجلس شوراي اسلامي به عنوان يك نهاد مردمي، تصميم‌گيري در اين خصوص، بعهده مجلس گذارده شد. وهابي 13 آبان را اثبات اين عقيده دانست كه همواره در مقاطع زماني مختلف اين مساله مطرح بوده است كه ضرورت ندارد دولتها جنبش‌هاي اجتماعي را نمايندگي كنند، چرا كه جنبشهاي اجتماعي مشخصات خود را دارند. وي با اشاره به اينكه چند سال پس از اين واقعه، جامعه شاهد دوگانگي در برگزاري اين مراسم بود تصريح كرد: اين دوگانگي اساسا هيچ معنا و مفهومي ندارد چرا كه اين جنبش در يك مقطع زماني توسط دانشجويان و مردم شكل گرفت و خود آنها هستند كه بايد راجع به نحوه‌ي ارتباط با آن قضاوت كنند و بتوانند خواسته‌ها و مسائلي كه راجع به آن موضوع دارند، را دنبال كنند. اما برخي سعي مي‌كردند كه امور را از دست دفتر تحكيم وحدت به عنوان يك جريان اجتماعي، خارجي كنند تا جايي‌كه اين دوگانگي منجر به اين شد كه يكسال اين مراسم در مقابل لانه‌ي جاسوسي برگزار شد اما سال بعد دفتر تحكيم وحدت در اعتراض به اين كه اين قضيه را از دست جريان دانشجويي خارج و تبديل به محلي براي بيان سياستهاي دولتي و حكومتي كردند، مراسم اين روز را به جاي لانه‌ي جاسوسي، مقابل مجلس شوراي اسلامي برگزار كرد. سيد شمس‌الدين وهابي با تاكيد بر وجهه‌ي مردمي واقعه‌ي 13 آبان،آن را دولتي و در چارچوب روابط ديپلماتيك ندانست و تاكيد كرد: بهتر است كه دولت و حكومت،‌خود را از اين ماجرا كنار بكشند و اجازه دهند تشكلهايي مردمي و خود جنبش دانشجويي در اين رابطه اظهار نظر و تصميم‌گيري كنند. اين عضو موسس دفتر تحكيم وحدت محتواي گفتمان غالب دانشجويي در آن مقطع زماني و در حال حاضر را يكي دانست و اشكال آن را متفاوت خواند و گفت:‌اين گفتمان اولا مبتني بر آزادي خواهي و آزادي طلبي و ثانيا مبتني بر عدالت خواهي و نوعي ظلم ستيزي است. انقلاب اسلامي هم يك جريان مسلط آزاديخواه و عدالت جو بود و در عين حال، به طور عيني با يك مشكل خارجي عيني آمريكا مواجه بود. منتها در آن زمان برسر شعارها و مسائل موجود وحدت نسبي وجود داشت. وي ادامه داد: اما در شرايط فعلي كه بعضا مقداري دوگانگي يا چندگانگي در كشور مشاهده مي‌شود، يك عدم اطمينان بين نيروهاي داخلي به وجود آمده است و اساسا اين فضا را از فضاي جهاني‌تر به يك فضاي ملي‌تر كشانده است. بر اين اساس شاهد تعارضهاي جدي در اين زمينه براي جنبش دانشجويي هستيم به گونه‌اي كه بسياري از آنها متوجه مسائل دروني مي‌شوند تا جاييكه عده‌اي تبليغ مي‌كنند حساسيت به مسائل جهاني وجود ندارد. وي در پايان دو استراتژي متفاوت ذكر شده را نه از دو خواست نهايي متفاوت، بلكه ناشي از دو شرايط اجتماعي متفاوت دانست و گفت: در تاكتيكها نيز بايد هم شرايط دو قطبي آن زمان را و هم شرايط موجود جهاني را كه نياز به تامين و تفكر بيشتري در اتخاذ سياستهاي آزاديخواهي و عدالت طلبي در كل جهان دارد؛ در نظر بگيريم.																							 
, خبرنگاران از مهره‌هاي اساسي دستيابي سريع به اطلاعات و منابع مختلف در دنياي كنوني هستند و حال آنكه درگيرى و خشونت در بيشتر نقاط اين كره خاكي فراگير شده و كسب اطلاعات موثق و قابل اطمينان بسيار دشوار و در عين حال بسيار ضرورى و حياتى است. بخشي از دفاع مقدس ملت ايران نتيجه تلاش خبرنگاران، نويسندگان و روزنامه‌نگاراني بود كه با هدف اطلاع‌رساني و انتقال فرهنگ اسلامي - انقلابي جبهه به اين معركه وارد شده بودند. بسياري از اين خبرنگاران پس از جنگ نيز همچنان به آرمان‌هاي خود وفادار مانده و به تلاش خستگي‌ناپذير خود ادامه دادند. محمود صارمي از جمله خبرنگاران پر تلاش و آزاده‌اي بود كه از حضور در خطرناك‌ترين ميدان‌ها ترس به دل راه نداد و به رسالت خويش تا انتها وفادار ماند. اكنون، بعد از گذشت 7 سال از شهادت صارمي، همسر وي از روزهاي منتهي به 17 مرداد 1377 مي‌گويد. خانم روزبهاني اكنون در گروه فرهنگي خبرگزاري جمهوري اسلامي مشغول فعاليت است. همسر شهيد صارمي در ابتداي گفت‌وگو با خبرنگار تاريخ خبرگزاري دانشجويان ايران (ايسنا)، از عدم پيگيري و شناسايي عوامل شهادت محمود صارمي با وجود استقرار دولت مركزي در افغانستان انتقاد مي‌كند و مي‌گويد: «در زمان جنگ هر اتفاقي طبيعي است ولي زماني كه فردي به عنوان مأمور دولت براي انجام مسووليت در كشوري ديگر حاضر مي‌شود، حفظ جان او بر عهده دولت است و مسوولان بايد در قبال هر اتفاقي پاسخگو باشند؛ در حالي كه دولت در اين مورد كوتاهي كرده و تاكنون پاسخ قانع‌كننده‌اي نداشته است.» همسر شهيد صارمي گفت: «محمود از سال 1375 در افغانستان مأمور بود و براي اولين بار در 26 دي‌ماه همان سال براي پوشش اخبار افغانستان به اين كشور رفت. وقتي در اواخر تيرماه برگشت، تعريف مي‌كرد كه وضعيت كاري در آنجا بسيار سخت است. از يك طرف تنهايي و از طرف ديگر فضاي به شدت متأثركننده و وضعيت وخيم مردم افغانستان باعث شده بود كه شرايط كار بيش از پيش مشكل‌ شود.» وي ادامه داد: «دفعه آخري كه محمود رفت قرار بود كار و دفتر را تحويل دهد چون مأموريتش تمام شده بود. ايشان 14 مرداد به افغانستان رفت و سه روز بعد شهيد شد.» روزبهاني به آخرين تماس تلفني شهيد صارمي با منزلش اشاره كرد و گفت: «در اين مدت چندين بار با محمود تلفني صحبت كرديم، اما در روز 17 مرداد براي اولين بار ساعت 10:30 شب بود كه محمود با ما تماس گرفت و در مجموع صحبتهاي خيلي عادي و معمولي رد و بدل شد و قرار شد با پسرم صحبت كند كه تلفن قطع شد. آخرين تماس او با ما ساعت 1:30 نيمه شب بود كه از تلفن هم صداي شليك گلوله و بمباران شنيده مي‌شد. اين بار هم صحبت خاصي از وضعيت آنجا نشد و جالب‌تر آنكه هيچ هيجاني در صداي محمود احساس نمي‌شد و صحبت‌هايمان بيشتر برمي‌گشت به اتمام مأموريت ايشان. يادم هست كه محمود مي‌گفت شما وسايل خانه را جمع كنيد كه من آمدم مقدمات اسباب‌كشي فراهم شده باشد چون ما يك خانه جديد گرفته بوديم و قرار بود اسباب‌كشي كنيم.» همسر شهيد صارمي با اشاره به كمبود امكانات در افغانستان براي ارسال خبر بود، گفت: «محمود معمولا كمتر از مشكلات و اتفاقات آنجا تعريف مي‌كرد، ولي يكبار به خاطر دارم نقل مي‌كرد كه چه مشكلاتي براي تلفن زدن و ارسال خبر داشته است چون تلفن ظاهرا خارج از فضاي دفتر بوده و محمود مجبور بود براي يك تماس تلفني ساعتها در آن هواي سرد بايستد آن هم با آن شلوغي خط‌هاي تلفن در مزار شريف كه بتواند با ما تماس بگيرد.» وي اضافه مي‌كند: «38 روز بعد از شهادت محمود بطور قطعي متوجه شهادت ايشان شديم. در تمام اين مدت حالت بحراني‌ داشتيم و اميدوار به زنده بودن محمود؛ چراكه خبرهايي مي‌شنيديم مبني بر اينكه آنها را با ميني‌بوس‌هايي كه شيشه سياه داشته به جايي ديگر منتقل كردند و آنها در اسارت به سر مي‌برند و در قيد حيات هستند. همسايه و فاميل كه به ديدنم مي‌آمدند دلداري مي‌دادند كه آنها اسير شده‌اند و به زودي آزاد خواهند شد و طالبان هرچه باشند مسلمانند و گروگانها را شهيد نمي‌كنند و آزار نمي‌رسانند. در مجموع خودم بسيار اميدوار بودم چراكه محمود تعريف مي‌كرد كه طالبان را بارها از نزديك ديده و هيچ مشكلي نداشتند. يك روز با ما تماس گرفتند و گفتند از طرف خبرگزاري جمهوري اسلامي هستيم و معاونت اخبار مي‌خواهد با شما صحبت كند. اين لحظات بسيار سخت مي‌گذشت چون مي‌شد حدس زد كه چه مي‌خواهند بگويند. خبر شهادت محمود را تأييد كردند و تسليت گفتند.» وي گفت: «محمود قرار بود بيايد و مي‌گويند حتي وسايلش را هم جمع كرده بود و ظاهرا وسايل را در يك تويوتا گذاشته بود تا صبح آن روز عازم ايران شود. ولي چون وضعيت خطرناك مي‌شود به او پيشنهاد مي‌كنند كه از دفتر خود به كنسولگري برود چراكه آنجا به لحاظ تعهدات بين‌المللي امنيت كامل خواهد داشت، ولي متأسفانه طالبان ناجوانمردانه دست به چنين فاجعه‌اي زدند.» روزبهاني در مورد انعكاس اين خبر در رسانه‌هاي داخلي و خارجي گفت: «يادم هست آن روزها عكس‌العمل بين‌المللي گسترده‌اي در قبال اين فاجعه بوجود آمد تا جايي كه بالغ بر 100 خبر در خود سايت ايرنا با محتواي محكوميت اين حادثه بيانيه‌ها و پيام‌هاي تسليت درج شد. در تلويزيون نيز در همان يكي دو سال اول خوب به اين قضيه پرداخته مي‌شد.» وي در مورد خصوصيات اخلاقي شهيد صارمي مي‌گويد: «محمود هر كاري را كه به عهده مي‌گرفت سعي مي‌كرد به بهترين شكل آن را انجام دهد و فرقي نمي‌كرد كه اين مسؤوليت در حوزه كاري‌اش باشد يا در حيطه مسائل خانوادگي. خصوصيت بارز محمود، اشتياق زائدالوصف و چشمگير او براي ياد گرفتن حرفه خبر بود. همانطور كه من خودم به عنوان خبرنگار امروز از اساتيدم و همكارانم در مجموعه مي‌شنوم كه خبرنگار موفق كسي است كه بداند هر روز مطلب جديدي براي ياد گرفتن وجود دارد. او خيلي دوست داشت كه ياد بگيرد و همواره سعي داشت به تعهد خبرنگاري خويش پايبند باشد و به همين دليل هم در افغانستان حاضر شده بود و تمام آن شرايط دشوار را پذيرفته بود تا بتواند صداي مردم مظلوم افغانستان را به گوش جهانيان برساند.» وي ادامه داد: «او عقيده داشت خبرنگار علاوه بر آنكه بايد درد را بفهمد، وظيفه انعكاس واقعي آن را نيز به عهده دارد تا افكار عمومي متوجه آن درد شوند و عكس‌العمل نشان دهند. من فكر مي‌كنم شهيد صارمي وظيفه خودش را به نحو احسن انجام داد و در اداي اين وظيفه و تعهد از جان خود مايه گذاشت.» همسر صارمي مي‌گويد: «هرگاه مردم و بخصوص اهالي مطبوعات و رسانه‌ها متوجه مي‌شدند كه ما خانواده شهيد صارمي هستيم بسيار ما را مورد لطف و عنايت خود قرار مي‌دادند و ما را از حمايتهاي معنوي خويش بهره‌مند مي‌ساختند و واقعا در يك جمله مي‌خواهم بگويم كه ما مردم بسيار خوبي داريم.»																							 
, دكتر مسعود ناصري پور دبير شوراي آموزش پزشكي وتخصصي وزارت بهداشت، درمان و آموزش پزشكي در گفت‌وگو با خبرنگار آموزشي خبرگزاري دانشجويان ايران (ايسنا)، با بيان اين مطلب افزود: اعمال برخي تغييرات در سهميه مناطق محروم در پذيرش دستيار تخصصي يعني اعمال 10 درصد ظرفيت كل در هر رشته به جاي رشته محل و همچنين اعمال اين سهميه در ظرفيت‌هاي زير پنج نفر، منجر به افزايش 16 درصدي ظرفيت پذيرش دستيار تخصصي در مناطق محروم نسبت به سال گذشته شد. وي با اشاره به تصويب سهميه مناطق محروم در نشست پنجاه و ششم شوراي آموزش پزشكي و تخصصي تحت عنوان «طرح تامين پزشك متخصص»، افزود: اين طرح در راستاي خدمت پزشكان متخصص در بيمارستان‌هاي مناطق محروم با استفاده از سهميه 10 درصد پذيرش دستيار تخصصي، براي اين مناطق به تصويب رسيد و مقرر شد بعد از يك سري بررسي اوليه و مطالعات و اعمال برخي تغييرات در نحوه پذيرش دستيار تخصصي، نتايج آن در نشست بعدي به اطلاع اعضاي شورا برسد كه نتايج اين بررسي‌ها منجر به اعمال برخي تغييرات در سهميه مناطق محروم در پذيرش دستيار تخصصي و رفع نقايص در برنامه‌ريزي‌ها، نحوه محاسبه‌ حد نصاب‌ها و ظرفيت‌ها شد. دكتر ناصري پور در ادامه بيان كرد: اين تغييرات منجر به توزيع مناسب ظرفيت‌ها در بين استان‌هاي مختلف و تغيير شرايط و تعاريف بومي به نفع استان‌هاي مناطق محروم و همچنين حداكثر استفاده از نيروهاي موجود شد. به گونه‌اي كه در سال جاري در برخي رشته‌ها و دانشگاهها كه در سال گذشته سهميه پذيرش در مناطق محروم نداشتيم، دانشجو پذيرفته شد. وي همچنين با اشاره به تصويب طرحي در خصوص تامين نيروهاي فوق تخصصي مورد نياز دانشگاه‌هاي مناطق محروم در جهت اعضاي هيات علمي مورد نياز آنها تا دو سال آينده، خاطرنشان كرد: دراين راستا تعداد قبولي‌هاي آزمون سال جاري تغييراتي داشت، با اين حال مطلوب و ايده‌آل نبود. دكتر ناصري پور گفت: در سال گذشته با توجه به وجود مشكلاتي در زمينه توزيع سهميه‌ها به مناطق محروم، در 10 استان پذيرش دستيار صورت گرفت، اين در حالي است كه در برخي از استان‌ها پذيرش دستيار صورت نگرفت. وي همچنين اضافه كرد: از استان‌هايي كه در سال گذشته پذيرش دستيار نداشته، ولي در سال جاري با توجه به ايجاد تغييرات و اصلاحات در توزيع مناسب سهميه مناطق محروم پذيرش دستيار تخصصي داشته‌اند، مي‌توان به لرستان، بوشهر، اردبيل، بيرجند، اراك، زنجان، گيلان، مازندران و يزد اشاره كرد. دبير شوراي آموزش پزشكي تخصصي وزارت بهداشت در پايان با اشاره به استان‌هايي كه در سال جاري پذيرش دستيار تخصصي نداشتند، خاطرنشان كرد: در سال جاري با هدف افزايش نيروهاي تخصصي در مناطق محروم سعي شده سهميه مناطق محروم به استان‌هاي كوچك‌تر و مرحوم‌تر در قسمت‌هاي مختلف كشور ارايه داده شود.																							 
, به گزارش سرويس آموزشي خبرگزاري دانشجويان ايران (ايسنا)، اسامي پذيرفته شدگان نهايي ظرفيت‌هاي جديد و تكميل ظرفيت آزمون فني و حرفه‌اي سال 1383 منتشر شد. فهرست اسامي 1373 نفر پذيرفته شده نهايي ظرفيتهاي جديد و تكميل ظرفيت آزمون دوره‌هاي كارداني پيوسته آموزشكده‌هاي فني و حرفه‌اي سال 1383 روز دوشنبه 14 دي ماه در نشريه پيك سنجش منتشر مي‌گردد.																							 
, به گزارش خبرگزاري دانشجويان ايران (ايسنا) ـ منطقه خراسان، واحد علمي پژوهشي بسيج دانشجويي دانشکده مهندسي دانشگاه آزاد مشهد اقدام به برپايي يک نمايشگاه علمي فرهنگي دايمي کرده است. در اين نمايشگاه که با عنوان مرکز علمي فرهنگي شهيد مهندس مهدي باکري در محل دانشکده فني مهندسي اين دانشگاه واقع است، فروش و امانت محصولات فرهنگي، کتاب‌هاي مذهبي و نرم‌افزارهاي مختلف صورت مي‌پذيرد. ارايه اينترانت و اينترنت پرسرعت، عضويت در بانک نرم‌افزاري با بيش از 250 نرم‌افزار آموزشي، علمي و برنامه‌نويسي و فروش کتب و پوسترهاي فرهنگي مذهبي در اين مرکز صورت مي پذيرد.																							 
, امروز مهمترين وظيفه، انتقال سالم مکتب سياسي امام (ره) به نسلهاي آينده است												, به گزارش خبرنگار ايسنا، حجت‌الاسلام قمي در سخنراني امروز 30 ارديبهشت ماه، ادامه داد: سرنوشت كساني كه نسبت به مقدسين بي‌احترامي مي‌كنند، معلوم است؛ همان طور كه در تاريخ بارها به آن اشاره شده و نمونه‌هايي از آن براي عبرت ذكر شده است. اگر آمريكا به خواسته‌اي خود از عراق خارج نشود، خروج آن‌ها توسط جهان اسلام قطعي است. وي در ادامه با اشاره به اين كه سال 83، سال پاسخگويي نامگذاري شده ، گفت: دانشگاه و بخش آموزش عالي به عنوان يكي از بخش‌هايي كه پاسخگوي عملكرد خود بوده است كارنامه نسبتا موفقي داشته، كه بخش عمده اين موفقيت‌ها را مرهون تلاش‌هاي بي وقفه اساتيد و مسؤولان دانشگاه است. وي همچنين گفت: نگاه كوتاهي به فرايند آموزش عالي نشان مي‌دهد كه اين بخش از رشد چشمگيري برخوردار بوده است. به طوري كه در سال 57 به ازاي هر صد هزار تن، 432 دانشجو وجود داشت. در حالي كه در سال جاري به ازاي هر 100 هزار تن، حدود دو هزار و 500 دانشجو وجود دارد. ضمن آن كه تعداد دانشجويان دختر نسبت سال‌هاي قبل از انقلاب هشت برابر شده است. وي خاطرنشان كرد: در سال‌هاي قبل از انقلاب، كشور ما 207 دانشجوي دكتري تخصصي داشت، در حالي كه اين رقم در دانشگاه‌هاي دولتي بالغ بر 12 هزار تن و در دانشگاه آزاد بيش از اين تعداد است. حجت‌الاسلام قمي تصريح كرد: سطح علمي ايران طي سال گذشته، 600 درصد رشد داشته است. در حالي كه معدل جهاني تنها 27 درصد افزايش يافته است و در دانشگاه آزاد تعداد مقالات isi، نسبت به سال گذشته 63 درصد و مجلات علمي 600 درصد، طرح‌هاي تحقيقاتي 50 درصد رشد كرده است. نماينده نهاد رهبري در دانشگاه‌ها همچنين گفت: روند رشد علم در ايران نشان مي‌دهد كه ما وارد مرحله‌ي جديدي شده‌ايم و يك رنسانس علمي در ايران اسلامي آغاز شده، چنانچه آمارها بيان مي‌كند تحولات عميقي در لايه‌هاي اجتماعي در حال وقوع است. وي گفت: گفتمان كشور ما گفتمان علمي استقلال و خودباوري و گفتمان جنبش نرم افزاري است و چنان چه اين تحولات استمرار و توسعه يابد، مسلما به جايگاه رفيع علمي نايل خواهيم شد. وي همچنين گفت: بايد اين دانش و ارزش‌ها را به رسميت بشناسيم به گونه‌اي كه آموزش عالي كشورمان متناسب با ارزش‌هاي اسلامي و ايراني رشد كند و فرهنگ بومي را در آموزش عالي داخل تشكيل دهيم.																							 
, به گزارش سرويس صنفي آموزشي خبرگزاري دانشجويان ايران، كارت ورود به جلسه اين آزمون در روزهاي چهارشنبه و پنجشنبه دوم و سوم آذر ماه سال جاري از ساعت 8 صبح الي 17 منحصرا در تهران توزيع مي‌شود.																							 
]